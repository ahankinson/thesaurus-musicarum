<?xml version="1.0" encoding="UTF-8"?><TEI xmlns="http://www.tei-c.org/ns/1.0">
  <teiHeader xml:lang="en">
    <fileDesc>
      <titleStmt>
        <title>Speculum musicae, Liber secundus</title>
        <title type="abbrev">JACSP2A</title>
        <author>Jacobus Leodiensis</author>
        <date notBefore="1300" notAfter="1399">14th</date>
      </titleStmt>
      <editionStmt>Thesaurus Musicarum Latinarum <respStmt>
          <resp>E</resp>
          <persName>John Gray</persName>
        </respStmt>
        <respStmt>
          <resp>C</resp>
          <persName>Oliver B. Ellsworth</persName>
        </respStmt>
        <respStmt>
          <resp>C</resp>
          <persName>Bradley Jon Tucker</persName>
        </respStmt>
        <respStmt>
          <resp>A</resp>
          <persName>Thomas J. Mathiesen</persName>
        </respStmt>
        <date>1993</date></editionStmt>
      <sourceDesc>
        <bibl type="edition">
          <emph>Jacobi Leodiensis Speculum musicae</emph>, ed. Roger Bragard, Corpus scriptorum de
          musica, vol. 3/2 ([Rome]: American Institute of Musicology, 1961), 1â€“128. As a work, this
          treatise is in the public domain. As a raw transcription, this file is free of copyright
          and may be reproduced and distributed freely. </bibl>
        <bibl type="work">
          <title>Iacobus Leodiensis: Speculum musicae</title>
          <idno type="LML">IAC. LEOD. spec.</idno>
        </bibl>
        <listWit>
          <witness>
            <idno type="RISM">F-Pn Lat. 7207 A, 1-227</idno>
          </witness>
          <witness>
            <idno type="RISM">F-Pn Lat. 7207, 1-293</idno>
          </witness>
          <witness>
            <idno type="RISM">I-Fl Plut. XXIX. 16, 54-124 (Extraits)</idno>
          </witness>
        </listWit>
      </sourceDesc>
    </fileDesc>
  </teiHeader>
  <text xml:lang="la">
    <body>
      <p xml:id="JACSP2A0001">
        <pb n="[1]"/>Speculum musicae</p>
      <p xml:id="JACSP2A0002">Incipiunt capitula in libro secundo Speculi musicae [P1, 36r in marg.]</p>
      <p xml:id="JACSP2A0003">I. Prooemium in libro secundo Speculi musicae. [P2, 48r in marg.] In quo
        ratio tangitur dicendorum.</p>
      <p xml:id="JACSP2A0004">II. Quae sint causae ipsius consonantiae.</p>
      <p xml:id="JACSP2A0005">III. De harmonica modulatione amplior expositio.</p>
      <p xml:id="JACSP2A0006">IIII. Consonantiae communes acceptiones.</p>
      <p xml:id="JACSP2A0007">V. Consonantiae communiter sumptae descriptio.</p>
      <p xml:id="JACSP2A0008">VI. Quid sit consonantia secundum Antiquos.</p>
      <p xml:id="JACSP2A0009">VII. Quid sit dissonantia.</p>
      <p xml:id="JACSP2A0010">VIII. Consonantiarum distinctio.</p>
      <p xml:id="JACSP2A0011">VIIII. Consonantiarum ordo.</p>
      <p xml:id="JACSP2A0012">X. Utrum unisonus sit consonantia.</p>
      <p xml:id="JACSP2A0013">XI. Quid sit unisonus.</p>
      <p xml:id="JACSP2A0014">XII. Quare consonantiae vocum inaequalium fundari dicantur, secundum
        Peripateticos, in proportionibus multiplicibus et superparticularibus.</p>
      <p xml:id="JACSP2A0015">XIII. Quid sit diapason.</p>
      <p xml:id="JACSP2A0016">XIIII. Unde dicitur diapason.</p>
      <p xml:id="JACSP2A0017">XV. Quod diapason omnium consonantiarum sonorum inaequalium in ordine
        perfectionis prima sit et optima.</p>
      <p xml:id="JACSP2A0018">XVI. An diapason simplex sit consonantia vel composita.</p>
      <p xml:id="JACSP2A0019">XVII. Quod diapason constet ex quinque tonis et duobus minoribus
        semitoniis.</p>
      <p xml:id="JACSP2A0020">XVIII. De divisione ipsius diapason.</p>
      <p xml:id="JACSP2A0021">
        <pb n="[2]"/>XVIIII. Quid sit diapente cum diapason, vel e converso.</p>
      <p xml:id="JACSP2A0022">XX. De nomine dictae consonantiae.</p>
      <p xml:id="JACSP2A0023">XXI. Haec consonantia an sit simplex.</p>
      <p xml:id="JACSP2A0024">XXII. Consonantia ista si sit in partes aequales partibilis.</p>
      <p xml:id="JACSP2A0025">XXIII. Quid sit bis diapason.</p>
      <p xml:id="JACSP2A0026">XXIIII. De nomine huius consonantiae.</p>
      <p xml:id="JACSP2A0027">XXV. Consonantia ista an simplex vel composita sit.</p>
      <p xml:id="JACSP2A0028">XXVI. De divisione huius consonantiae.</p>
      <p xml:id="JACSP2A0029">XXVII. Quid sit diapente.</p>
      <p xml:id="JACSP2A0030">XXVIII. De ordine et bonitate huius consonantiae.</p>
      <p xml:id="JACSP2A0031">XXVIIII. De nomine huius consonantiae.</p>
      <p xml:id="JACSP2A0032">XXX. Consonantia haec si sit simplex vel composita.</p>
      <p xml:id="JACSP2A0033">XXXI. De divisione huius consonantiae.</p>
      <p xml:id="JACSP2A0034">XXXII. Quid sit diatessaron.</p>
      <p xml:id="JACSP2A0035">XXXIII. Unde dicitur diatessaron.</p>
      <p xml:id="JACSP2A0036">XXXIIII. De modis antiquis cantandi diatessaron.</p>
      <p xml:id="JACSP2A0037">XXV. De modis cantandi diatessaron secundum eius species.</p>
      <p xml:id="JACSP2A0038">XXXVI. De simplicitate huius consonantiae.</p>
      <p xml:id="JACSP2A0039">XXXVII. De divisione ipsius diatessaron.</p>
      <p xml:id="JACSP2A0040">XXXVIII. Quid sit tonus.</p>
      <p xml:id="JACSP2A0041">XXXVIIII. Unde dicitur tonus et quotiens in monochordo continetur. [P1,
        36v in marg.]</p>
      <p xml:id="JACSP2A0042">XL. In quibus constent numeris tonus et eius partes, secundum
        Philolaum.</p>
      <p xml:id="JACSP2A0043">XLI. Tonus an simplex sit consonantia.</p>
      <p xml:id="JACSP2A0044">XLII. Toni divisio in partes suas integrales.</p>
      <p xml:id="JACSP2A0045">XLIII. Toni divisio in partes subiectivas.</p>
      <p xml:id="JACSP2A0046">XLIIII. Quid sit comma.</p>
      <p xml:id="JACSP2A0047">XLV. Generalia documenta de primis et secundariis terminis proportionum
        numerorum inaequalium.</p>
      <p xml:id="JACSP2A0048">XLVI. Qui sint minimi termini proportionum multiplicium.</p>
      <p xml:id="JACSP2A0049">XLVII. Qui sint minimi termini proportionum superparticularium.</p>
      <p xml:id="JACSP2A0050">XLVIII. Qui sint numeri minimi proportionum superpartientium.</p>
      <p xml:id="JACSP2A0051">
        <pb n="[3]"/>XLVIIII. Qui sint minimi termini proportionis commatis. [P2, 48v in marg.]</p>
      <p xml:id="JACSP2A0052">L. Quod comma in minore constet proportione quam sit ea quae est inter 74
        et 73.</p>
      <p xml:id="JACSP2A0053">LI. Quod comma in maiore fundetur proportione quam sit ea quae est inter
        75 et 74.</p>
      <p xml:id="JACSP2A0054">LII. Amplior aliquorum dictorum expositio.</p>
      <p xml:id="JACSP2A0055">LIII. De commatis simplicitate.</p>
      <p xml:id="JACSP2A0056">LIIII. Quod consonantiae quandam includunt infinitatem.</p>
      <p xml:id="JACSP2A0057">LV. Quid sit semitonium minus.</p>
      <p xml:id="JACSP2A0058">LVI. Instantiae contra dicta et responsio ad illa.</p>
      <p xml:id="JACSP2A0059">LVII. In qua specifica et determinata superpartiente proportione fundetur
        minus semitonium.</p>
      <p xml:id="JACSP2A0060">LVIII. Quod semitonium minus in maiore consistat proportione quam sit ea
        quae est inter 20 et 19.</p>
      <p xml:id="JACSP2A0061">LVIIII. Quod semitonium minus in minore fundetur proportione quam sit ea
        quae est inter 19 et 18.</p>
      <p xml:id="JACSP2A0062">LX. De nomine huius consonantiae et quotiens in monochordo situetur.</p>
      <p xml:id="JACSP2A0063">LXI. De simplicitate ipsius diesis.</p>
      <p xml:id="JACSP2A0064">LXII. Quid sit maius semitonium.</p>
      <p xml:id="JACSP2A0065">LXIII. De nomine huius consonantiae et quotiens et ubi in monochordo
        contineatur.</p>
      <p xml:id="JACSP2A0066">LXIIII. Quae sit specifica superpartiens ipsius apotomes proportio et quae
        sint eius minimi numeri.</p>
      <p xml:id="JACSP2A0067">LXV. Quod apotomes proportio maior est ea proportione quae est inter 16 et
        15.</p>
      <p xml:id="JACSP2A0068">LXVI. Quod apotomes proportio minor est ea quae continetur inter 15 et
        14.</p>
      <p xml:id="JACSP2A0069">LXVII. De simplicitate ipsius apotomes.</p>
      <p xml:id="JACSP2A0070">LXVIII. Comparatio diesis ad apotomen.</p>
      <p xml:id="JACSP2A0071">LXVIIII. Quorundam dictorum declaratio.</p>
      <p xml:id="JACSP2A0072">LXX. Quaedam semitoniorum proprietates.</p>
      <p xml:id="JACSP2A0073">LXXI. De tono minore quid sit, quae eius specifica proportio et qui primi
        eius numeri.</p>
      <p xml:id="JACSP2A0074">LXXII. De tono maiore et comparatione eius ad ceteros.</p>
      <p xml:id="JACSP2A0075">LXXIII. Quid sit semiditonus.</p>
      <p xml:id="JACSP2A0076">LXXIIII. De nomine huius consonantiae et quotiens in monochordo
        contineatur.</p>
      <p xml:id="JACSP2A0077">
        <pb n="[4]"/>LXXV. Quod semiditonus in maiore fundetur proportione quam sit sesquisexta,
        minore tamen quam sit sesquiquinta.</p>
      <p xml:id="JACSP2A0078">LXXVI. De simplicitate, partibus et divisione semiditoni.</p>
      <p xml:id="JACSP2A0079">LXXVII. Quid sit ditonus.</p>
      <p xml:id="JACSP2A0080">LXXVIII. Declaratio ditonum in ea fundari proportione quae dicta est.</p>
      <p xml:id="JACSP2A0081">LXXIX. Quod ditoni proportio maior est quam sesquiquarta, minor tamen quam
        sesquitertia.</p>
      <p xml:id="JACSP2A0082">LXXX. De simplicitate et divisione ipsius ditoni.</p>
      <p xml:id="JACSP2A0083">LXXXI. Quid sit semitritonus.</p>
      <p xml:id="JACSP2A0084">LXXXII. Quod semitritonus in maiore consistat proportione quam sit
        sesquitertia, minore tamen quam sesqualtera.</p>
      <p xml:id="JACSP2A0085">LXXXIII. De partibus et divisione semitritoni.</p>
      <p xml:id="JACSP2A0086">LXXXIIII. Quid sit tritonus.</p>
      <p xml:id="JACSP2A0087">LXXXV. De partibus et divisione tritoni.</p>
      <p xml:id="JACSP2A0088">LXXXVI. Quid sit semitonium minus cum diapente.</p>
      <p xml:id="JACSP2A0089">LXXXVII. Declaratio consonantiam hanc in ea fundari proportione et qui
        sint illius proportionis minimi numeri.</p>
      <p xml:id="JACSP2A0090">LXXXVIII. De divisione et partibus huius consonantiae.</p>
      <p xml:id="JACSP2A0091">LXXXIX. Quid sit tetratonus.</p>
      <p xml:id="JACSP2A0092">XC. Quid sit tonus cum diapente.</p>
      <p xml:id="JACSP2A0093">XCI. Declaratio consonantiam hanc in dicta fundari proportione.</p>
      <p xml:id="JACSP2A0094">XCII. Quid sit semiditonus cum diapente.</p>
      <p xml:id="JACSP2A0095">XCIII. Manifestatio consonantiam hanc in prius tacta fundari
        proportione.</p>
      <p xml:id="JACSP2A0096">XCIIII. Quid sit pentatonus.</p>
      <p xml:id="JACSP2A0097">XCV. Quid sit ditonus cum diapente.</p>
      <p xml:id="JACSP2A0098">XCVI. Quorundam dubiorum contra dicta remotio.</p>
      <p xml:id="JACSP2A0099">XCVII. Quid sit hexatonus. [P1, 37r in marg.]</p>
      <p xml:id="JACSP2A0100">XCVIII. Quid sit semitonium minus cum diapason.</p>
      <p xml:id="JACSP2A0101">XCVIIII. Declaratio consonantiam hanc in dupla super 26 superpartiente
        proportione. consistere.</p>
      <p xml:id="JACSP2A0102">C. Instantiae contra dicta et ad illas responsio.</p>
      <p xml:id="JACSP2A0103">
        <pb n="[5]"/>CI. Quid sit semitonium maius cum diapason.</p>
      <p xml:id="JACSP2A0104">CII. Inquisitio proportionis huius consonantiae.</p>
      <p xml:id="JACSP2A0105">CIII. Quid sit tonus cum diapason, ubi et quotiens in monochordo
        contineatur.</p>
      <p xml:id="JACSP2A0106">CIIII. Quod haec consonantia fundetur in dupla sesquiquarta
        proportione.</p>
      <p xml:id="JACSP2A0107">CV. Quid sit semiditonus cum diapason.</p>
      <p xml:id="JACSP2A0108">CVI. Quod haec consonantia consistit in dupla super decem partiente
        proportione.</p>
      <p xml:id="JACSP2A0109">CVII. Quid sit ditonus cum diapason.</p>
      <p xml:id="JACSP2A0110">CVIII. Quid sit diatessaron cum diapason.</p>
      <p xml:id="JACSP2A0111">CVIIII. Quod Ptolomaeus hanc consonantiam posuit inter consonas.</p>
      <p xml:id="JACSP2A0112">CX. Ad rationes Ptolomaei responsi.</p>
      <p xml:id="JACSP2A0113">CXI. Quid sit semitritonus cum diapason.</p>
      <p xml:id="JACSP2A0114">CXII. Quid sit tritonus cum diapason.</p>
      <p xml:id="JACSP2A0115">CXIII. Quid sit semitonium minus cum diapente et diapason.</p>
      <p xml:id="JACSP2A0116">CXIIII. Quid sit apotome cum diapente et diapason.</p>
      <p xml:id="JACSP2A0117">CXV. Quid sit tonus cum diapente et diapason.</p>
      <p xml:id="JACSP2A0118">CXVI. Quid sit semiditonus cum diapente et diapason.</p>
      <p xml:id="JACSP2A0119">CXVII. Quid sit ditonus cum diapente et diapason.</p>
      <p xml:id="JACSP2A0120">CXVIII. Quid sit semitonium minus cum bis diapason.</p>
      <p xml:id="JACSP2A0121">CXVIIII. Quid sit semitonium maius cum bis diapason.</p>
      <p xml:id="JACSP2A0122">CXX. Quid sit tonus cum bis diapason.</p>
      <p xml:id="JACSP2A0123">CXXI. Quid sit semiditonus cum bis diapason. [P2, 49r in marg.]</p>
      <p xml:id="JACSP2A0124">CXXII. Quid sit ditonus cum bis diapason.</p>
      <p xml:id="JACSP2A0125">CXXIII. Quid sit diatessaron cum bis diapason.</p>
      <p xml:id="JACSP2A0126">CXXIIII. Quid sit diapente cum bis diapason.</p>
      <p xml:id="JACSP2A0127">CXXV. Quid sit tonus cum diapente et bis diapason.</p>
      <p xml:id="JACSP2A0128">CXXVI. Utrum, praeter dictas consonantias, monochordum ad alias sit
        extendendum.</p>
      <p xml:id="JACSP2A0129">Expliciunt capitula libri secundi Speculi musicae.</p>
      <p xml:id="JACSP2A0130">
        <pb n="[7]"/>Incipit secundus liber Speculi musicae</p>
      <p xml:id="JACSP2A0131">Capitulum I.</p>
      <p xml:id="JACSP2A0132">Prooemium in quo tangitur ratio dicendorum.</p>
      <p xml:id="JACSP2A0133">Actus activorum in patiente sunt et disposito si quidem dispositio ad
        aliquam formam ad introductionem illius ordinatur formae, ideoque non sufficit naturae, non
        arti, stare in sola dispositione. Quin potius! Ipsa dispositione praehabita, ad ipsius
        formae intentae in materiam introductionem ulterius satagunt. Si igitur intellectus noster,
        per ea quae praemisimus, aliqualiter dispositus est ad melius capiendum quae specialiter ad
        musicam pertinent sonoram, quam exponendam eligimus, prosequamur de illis.</p>
      <p xml:id="JACSP2A0134">Quamvis autem de hac musicae specie multa speculanda occurant, eminet
        tamen inter illa musicalis consonantia, quae vel est propria passio in hac quaesita musica,
        vel subiectum seu obiectum eius.</p>
      <p xml:id="JACSP2A0135">Quidnam enim aliud est consonantia, communiter et absolute sumpta, nisi
        quidam sonorum numerus aliqua modulatione harmonica coniunctorum? Ad hanc enim sonorum
        harmonicam modulationem, attributionem aliquam habere videntur cetera quae ad hanc pertinent
        musicam vel tanquam principia, vel tanquam partes integrales, vel tanquam partes
        subiectivae, vel tanquam proprietates et passiones. Habet enim musicus dicere de
        quibuscumque sonis distinctis simul collatis consonantiam facientibus, quam inter se faciant
        harmonicam modulationem vel consonantiam, qualiter distincti distinctam, quae bonae et quae
        meliores, quae optimae, quae minus et quae magis rudes proportiones, et ipsarum proprietates
        communes et proprias inquirere in generali, in speciali, <pb n="[8]"/>divisim, coniunctim,
        narrative, demonstrative, probative, improbative, definitive, divisive. Nec illum modum
        debet omittere qui est exemplorum positivus ut melius sentiat qui adiscit. Ideo nos, de
        consonantia principaliter exsequi volentes et de his quae ad ipsam spectant, tactos sciendi
        modos circa eam observare conabimur.</p>
      <p xml:id="JACSP2A0136">Capitulum II</p>
      <p xml:id="JACSP2A0137">Quae sint causae ipsius consonantiae.</p>
      <p xml:id="JACSP2A0138">De musicalibus tractaturi consonantiis, videbimus primo causas ad eius
        integritatis naturam | [P1, 37v in marg.] requisitas, deinde quae sint eius communes
        acceptiones, dehinc quae eius descriptiones, postea quae eius distinctiones, etc., prout
        ostendent capitula. Nam, in titulis et ordine capitulorum, patebit intentio et ordo
        dicendorum.</p>
      <p xml:id="JACSP2A0139">Consonantia, cum sit res quaedam naturalis, quattuor ad sui naturae
        integritatem requirit causas: duas extrinsecas et duas intrinsecas, vel duas in fieri et
        duas in esse.</p>
      <p xml:id="JACSP2A0140">Ad consonantiam enim in actu et effectu producendam, quaedam requiruntur
        instrumenta sonora, vel artificialia quoad sonos, vel naturalia quoad voces; unde multa est
        distinctio in sonis ex distinctione quae est in instrumentis sonantibus. Etiam quantum ad
        qualitatem sonorum. Quaedam enim instrumenta tam naturalia quam artificialia sonos faciunt
        grossiores, graviores, rudiores et duriores, quaedam subtiliores, altiores, dulciores et
        molliores. Nec producunt instrumenta sonos sine motu et tactu.</p>
      <p xml:id="JACSP2A0141">Omnis namque naturalis actio fit per contactum secundum illud principium
        quod non tangit, non agit. Ideo dicit Boethius, circa principium quarti libri Musicae suae,
        si foret omnium quies rerum, nullus auditum sonus feriret, quia, cessantibus motibus
        cunctis, nullum inter se res pulsum darent. Ut igitur sit vox, pulsu est opus. Pulsus autem
        non est sine motu. Ideo nec consonantia, quae non est sine voce vel sono, ut dicetur. Unde
        ex distinctione motuum distinctio est sonorum, ut tactum est in libro primo. Ex motu enim in
        sonis venit unitas, continuitas, brevis vel longior <pb n="[9]"/>interruptio, numerositas et
        distinctio. Non causatur igitur consonantia sine motu nec ad aures in medio defertur sine
        motu ad omnem positionis differentiam, non etiam sine tempore motum mensurante. Lumen enim
        et color, licet sine motu in instanti, | [P2, 49v in marg.] a quacumque distantia in medio
        se faciant visui, non sic soni auditui. Et generaliter de hoc nos expediendo, dicimus quod
        omnia, quae requiruntur ad causandum sonos, requiruntur medietate vel immedietate ad
        consonantiam in effectu producendam, quia ipsa non est sine sono vel sonis, voce vel
        vocibus.</p>
      <p xml:id="JACSP2A0142">Dico ulterius quod ad consonantiam requiritur vox vel sonus. Natura
        harmonica modulatio quae hic inquiritur non est rerum quarumcumque sed sonorum vel vocum,
        et, in hoc, a ceteris musicae distinguitur generibus et, cum sonus in plus sit quam vox,
        potius denominatur consonantia a sonis quam a vocibus. Dico "a sonis", quia sonus unus est
        continuus, quantumcumque sit prolongatus, si nullo modo sit interruptus. Discontinuatus,
        distinctus et numeratus consonantiam facere non potest. Patet hoc ex consonantiae nomine.
        Consonantia enim est simul vel cum alio sonantia, quando scilicet unus sonus cum alio sonat.
        Haec autem praepositio "cum" quandam distinctionem importat vel distinctionis
        circumstantiam. Nihil enim sonat cum se ipso, nec idem cum se ipso numeratur et
        distinguitur. Idem enim, manens idem, non est notum facere nisi idem, secundum Philosophum,
        quod de agente univoco et limitatae virtutis sumendum est (et hoc tactum est De Natura
        Unitatis libro primo).</p>
      <p xml:id="JACSP2A0143">Idem autem importat symphonia apud Graecos, ut consonantia apud nos. Item
        consonantia musicalis ad aliquam proportionem reducitur in qua fundari dicitur. Proportio
        autem necessario duos requirit terminos. Ergo, consonantia ad minus duos requirit sonos.
        Item omnis musicae species numerum considerat aliquarum rerum. Ad hanc autem pertinet
        considerare numerum non quarumcumque rerum, sed sonorum, ut est dictum, et propter hoc
        dicitur musica sonora, nec considerat numerum sonorum absolute, sed ad invicem comparatorum,
        prout concurrunt ad aliquam harmonicam modulationem faciendam.</p>
      <p xml:id="JACSP2A0144">
        <pb n="[10]"/>Neque sufficit quaecumque sonorum distinctio ad consonantiam sed dicitur esse
        certa et sensui nota, recta, non confusa, instabilis et fluida.</p>
      <p xml:id="JACSP2A0145">Percussa enim semel psalterii chorda plures, antequam quiescat, facit
        sonos, sicut pluries ipsa tremula aerem verberat. Illi tamen consonantiam non faciunt quia
        incerta est, instabilis et confusa et non bene sensui nota illorum distinctio. Iudicat enim
        ibi sonum esse sensus unum et continuum propter aequalitatem et vicinitatem. Unus enim,
        quasi subito et imperceptibiliter, in gravitate vel in velocitate rapit alium, quia, quae
        propre sunt, quasi nihil differre videntur.</p>
      <p xml:id="JACSP2A0146">Etiamsi chorda eadem plectro torqueatur, remittatur nunc et subito
        intendatur, sonat nunc gravius et mox altius, ut sit ibi processus de gravi sono ad
        acutiorem. Non faciunt tamen tales soni consonantiam, quia incerta est eorum differentia et
        communi fine clauditur, et quam determinatam faciant consonantiam ignoratur, et videntur
        soni illi sonus unus continuatus, sicut in motu intentionis alicuius qualitatis, puta
        albedinis, cum est processus de gradu uno ad gradum alium.</p>
      <p xml:id="JACSP2A0147">Ideo dicit Ptolomaeus quod voces discretae, proprios habentes locos,
        veluti colores impermixti, quorum differentia potest inspici, harmonicae subiciuntur arti.
        Continuae vero et indiscretae, non sufficienter distinctae, sive aequales sint, sive non, ab
        harmonica facultate separantur pro quanto consonantiam facere nequeunt.</p>
      <p xml:id="JACSP2A0148">Soni igitur plures sufficienter distincti ad consonantiam requiruntur; sed
        non sufficiunt ad consonantiam, nisi ad invicem comparentur et in aliqua harmonica
        modulatione misceantur. Nam nec numerus sonorum, nec sonus numeratus est formaliter ipsa
        consonantia. Non enim ponuntur soni in definitione consonantiae in recto, sed in
        obliquo.</p>
      <p xml:id="JACSP2A0149">Quin potius harmonica modulatio quam Boethius dat intelligere per sonorum
        concordiam vel mixturam in definitionibus consonantiae quae postea ponentur. Ipsa igitur
        modulatio harmonica quae innascitur inter sonos causa formalis est intrinseca ipsius
        consonantiae.</p>
      <p xml:id="JACSP2A0150">Adhuc ad consonantiam inter sonos prolatos requiritur quaedam | [P1, 38r
        in marg.] proportio sive ipsa sit harmonica modulatio, sive <pb n="[11]"/>quid aliud, et
        illa debet esse certa et ad certos numeros reducibilis. Non enim certius, non clarius, non
        verius apparent proportiones quam in numeris ad aliquid, nec requiritur solum proportio
        inter consonantiae sonos quae reducibilis sit ad certos numeros, sed etiam inter instrumenta
        sonantia. Patet hoc in psalterii chordis et organorum fistulis. Inter chordas enim psalterii
        diapason resonantes dupla est proportio, et inter eas quae diapente, sesqualtera, sic de
        aliis.</p>
      <p xml:id="JACSP2A0151">Item consonantia causam vel causas habet finales, proximas et remotas. Ad
        ea enim ordinatur consonantia ad quae ordinatur musica sonora; quae sunt multa, ut tactum
        est, primo libro, in Commendatione huius musicae quae ratione suae cognitionis recreat
        intellectum, ratione suae modulationis ipsum sensum. Unde finis immediatior eius, quoad
        practicam eius partem, videtur esse perfectio ipsius auditus, cuius est obiectum, quam habet
        reducere ad actum qui consonantiae iudex est.</p>
      <p xml:id="JACSP2A0152">Propterea, in definitione consonantiae, convenienter ponitur sensus, quia
        nec videntur distincti soni in medio mixti habere perfectam rationem consonantiae nisi se
        alicui faciant auditui. Ad quid igitur luderent aliqui in instrumentis artis, in cithara,
        psalterio, viella, organo, sic de aliis; ad quid cantaret aliquis naturalibus instrumentis,
        si non esset vel essent qui audirent? Nec tamen dico ipsum auditum | [P2, 50r in marg.] esse
        de intrinseca ratione consonantiae, et quod causet eas effective quidquid sit in ratione
        finis.</p>
      <p xml:id="JACSP2A0153">Sic patent in quodam generali consonantiae causae duae extrinsecae, ut
        efficiens et finis. Finis enim, cum sit prior in intentione et sit illud gratia cuius
        aliquid fit, movet causam agentem effectivam quae executive et realiter agit per potentiam
        suam activam. Movet autem finis metaphysice, agens vero realiter. Causae autem intrinsecae
        ipsius consonantiae sunt ipsi soni distincti et quae inter ipsos innascitur harmonica
        modulatio. Sine illis enim ullo modo potest esse nec manere consonantia. Illis enim
        durantibus, durat consonantia, et, ipsis cessantibus, cessat. Sed soni gerunt quasi vicem
        materiae; sunt partes ipsius, sunt termini ex quibus conficitur et resulcat in medio et apud
        auditum modulatio harmonica quae formam ipsius respicit.</p>
      <p xml:id="JACSP2A0154">
        <pb n="[12]"/>Capitulum III.</p>
      <p xml:id="JACSP2A0155">De harmonica modulatione amplior expositio.</p>
      <p xml:id="JACSP2A0156">Cum, secundum Boethium, nihil sit quod non pulchrius elucescat si
        plurimorum notitia comprobetur et in ore duorum vel trium testium stet omne verbum,
        audacius, confidentius et securius dicere debemus quae ab auctoribus dicta reperimus, cetera
        timidius et cautius.</p>
      <p xml:id="JACSP2A0157">Videtur autem mihi a tempore Boethii musicam theoricam parum esse certam,
        non ad plenum esse expositam, quamvis de ipsa, quos videre potui, viderim tractatus.</p>
      <p xml:id="JACSP2A0158">Satis autem puto Guidonem monachum in musica theorica simul et practica
        peritum fuisse. Ipse vero ad practicam ampliandam se contulit. Hoc enim utile pro tunc fuit
        cum, tempore suo, pauci, in Ecclesia Dei, canere scirent concorditer et secure. Ideo modum
        notandi novis notis tradidit et cantandi. Et de monochordo et modis cantuum, quos aliqui
        tonos vocant, multa bona scripsit. Dicit autem idem Guido: In omni arte plura valde sunt
        quae, nostro sensu, cognoscimus, quam ea quae a magistro didicimus, cum dicatur ab aliis
        quibusdam, quod plura sunt quae quis novit addiscens quam inveniens.</p>
      <p xml:id="JACSP2A0159">Verum est quod visus, qui scientiae servit habitae per inventionem, plures
        nobis rerum differentias ostendit quam auditus qui scientiae deservit acquisitae per
        doctrinam. Difficilius tamen est et ingenium requirit perspicatius invenire multa de novo
        quam illa scire ab alio.</p>
      <p xml:id="JACSP2A0160">Guido igitur, ex quo tanti fuit ingenii ut multo plura sciret sensu suo
        quam essent ea quae didicerat a magistro, si ad musicam traxisset se theoricam, multa
        pulchra et bona, puto, dixisset de illa. Sed ipse practicam elegit. Dicit enim: Parvulis
        condescendi, Boethium, in hoc, non sequens, cuius liber, ut ait, non cantoribus, sed solum
        philosophis est utilis.</p>
      <p xml:id="JACSP2A0161">Sed temporibus nostris, multi et optimi sunt cantores in cantu tam plano
        quam mensurato valde certi, valde periti. Ipsa vero theorica iam videtur quasi sepulta et
        tradita oblivioni, <pb n="[13]"/>quae longe perfectior exstat quam practica. Etiam, teste
        Guidone quae, inter alia, circa finem libri sui sic dicit: Quidam dicunt, qui ignorant,
        levem esse musicam, quia cito percipiunt canendi scientiam. Sed hoc dicunt sapientes, quia
        nulli plenarie haec ars patet; imo, latet, nisi philosopho.</p>
      <p xml:id="JACSP2A0162">Haec, ex incidenti, dixerim ad aliquam excusationem mei qui, in hoc opere
        longo, laborioso, nimis intensive, extensive, tarde nimium incepto (quia, etsi spiritus
        promptus sit, caro tamen infirma), dico aliqua quorum in auctoribus non apparent expressa
        testimonia. Sed, secundum Boethium, miseri ingenii est semper inventis uti et nunquam
        inveniendis. Sequor autem in hoc opere, quoad theoricam, Boethium, prout possum, ex cuius
        dictis elici possunt multa de quibus expressam non facit mentionem. Cum autem ad practicam
        planam musicam venero, de tacto Guidone me iuvabo et, ubi non invenero, auctoritatem sequar
        prout summus omnium magister dabit rationem.</p>
      <p xml:id="JACSP2A0163">Ad propositum autem revertentes, sic dicimus: Harmonica modulatio, cum sit
        ratio formalis in obiecto musicae, debet illi confirmari ut, si sumatur illud obiectum
        generaliter, et illa ratio debet sumi generaliter, si specialiter, et specialiter, unde
        distinguitur distinctione rerum invicem comparatarum, sicut proportio distinctione
        terminorum. Ideo, cum musica coelestis, mundana, humana et sonora genere vel specie
        distinguantur, sic et res de quibus sunt. Similiter et harmonica modulatio in illis
        formaliter specie vel genere distinguitur. Quamvis enim distinctae scientiae idem materiale
        habere possint obiectum, oportet tamen ut illud in illis distinctis scientiis formaliter sit
        distinctum. Formalis enim ratio obiectum materiale actuat, specificat et determinat.</p>
      <p xml:id="JACSP2A0164">Harmonica igitur modulatio musicae sonorae de qua | [P1, 38v in marg.]
        prosequimur, ab his quae ceteris competunt musicae speciebus formaliter distinguitur, non
        solum distinctione rerum comparatarum (quia illae visibiles et aliquae illarum sunt solum
        intelligibiles, hae autem audibiles), sed etiam quia harmonica sonorum modulatio reduci
        habet ad certam aliquam proportionem in numeris et, quantum ad aliquas, in sonantibus
        instrumentis.</p>
      <p xml:id="JACSP2A0165">Quid igitur sit harmonica sonorum modulatio | [P2, 50v in marg.] quam
        formaliter importat ipsa consonantia, prout possumus et intelligimus, exprimamus. Videtur
        mihi, sine praeiudicio cuiuscumque, <pb n="[14]"/>quod ipsa harmonica modulatio sonora
        generaliter et absolute sumpta, id est non restricta ad hanc specialem talium vel talium
        sonorum modulationem, intrinsece et quidditative est quaedam mixtio, unio, proportio,
        proprietas, vel connectio proveniens, nascens et resultans ad productionem distinctorum
        sonorum quae competit in medio et apud auditum se diffundens, ad certam in numeris
        reducibilis proportionem. Vel brevius sic: Harmonica modulatio est distinctorum sonorum
        unio, mixtio, proportio vel proprietas in medio ad auditum se diffundens, ad certam
        reducibilis in numeris proportionem.</p>
      <p xml:id="JACSP2A0166">Non dicitur quod "harmonica modulatio sint ipsi soni absolute et
        formaliter", sed "mixtio ipsorum vel resultans ex eis". Mixtio enim ex litteris non est
        ipsae litterae nisi materialiter; sicut nec mixtum ex elementis ipsa elementa.</p>
      <p xml:id="JACSP2A0167">Dicitur autem "mixtio vel unio" quia illa sonorum mixtio est quaedam
        ipsorum ad invicem unio. Sicut igitur ex unione elementorum ad invicem resultat quoddam
        mixtum vel compositum, quod ab illis divisim sumptis est distinctum et quasi quoddam tertium
        in quo colliguntur et uniuntur, quia mixtio est miscibilium alteratorum unio, sic ex unione
        sonorum ad invicem in eodem medio resultat quasi quoddam mixtum quod dicitur consonantia,
        cuius formale est ipsa unio, mixtio, proprietas vel proportio talium scilicet sonorum sic
        mixtorum, quae materia illius sunt.</p>
      <p xml:id="JACSP2A0168">Item, quod illud formale, quod dicit consonantia, sit ipsa sonorum mixtio,
        proportio vel unio per quae vocabula idem intelligo, vult Boethius. Dicit enim quod
        consonantia est acuti soni gravisque mixtura, per mixturam intelligens ipsam harmonicam
        sonorum modulationem. In hoc autem quod dicitur "sonorum" distinguitur ab omni proportione
        et harmonica modulatione rerum quarumcumque aliarum. Debent autem soni ad harmonicam
        modulationem et consonantiam requisiti esse distinctione quae tacta est prius.</p>
      <p xml:id="JACSP2A0169">Dicitur autem "in medio ad auditum se diffundens", id est in aere vel
        aqua. Ibi enim se diffundit harmonica sonorum modulatio ubi soni se diffundunt. Si igitur
        soni aliqui in locis nimis distantibus sint producti ut simul non possint misceri nec
        audiri, non faciunt harmonicam modulationem et, <pb n="[15]"/>per consequens, nec
        consonantiam, quia nec elementa miscerentur nisi essent approximata et se tangerent, et ex
        hac proprietate apparet una differentia inter harmonicam sonorum modulationem et rerum
        aliarum quae talem non requirunt contactum sed debitam quandam comparationem inter se.</p>
      <p xml:id="JACSP2A0170">Adhuc, per hoc quod dicitur "ad certam in numeris reducibilis
        proportionem", distinguitur harmonica sonorum modulatio a modulatione rerum aliarum. Omnis
        enim harmonica sonorum modulatio ad aliquam in terminis numeralibus reducibilis est certam
        proportionem, ut, si est sonorum aequalium, ad proportionem terminorum aequalium, et, si est
        sonorum inaequalium, ad proportionem terminorum numeralium maioris vel minoris
        inaequalitatis; aliquae etiam sonorum mixtiones ad certas proportiones rerum sonabilium
        tales mixtiones resonantium reducuntur. Et ex his patet quod proportio, quae est ipsa
        sonorum mixtio, non est illa proportio ad quam reducitur et in qua fundari debet quae est in
        numeris et rebus sonoris. Idem enim ad se ipsum non reducitur, idem in se ipso non fundatur.
        Distinguitur enim proportio distinctione rerum invicem collatarum et una ab auditu
        percipitur, non alia. Cum enim tanguntur duae sonabiles chordae quarum una bis aliam
        continet praecise, ceteris paribus, ab auditu sonorum illorum mixtio vel proportio
        percipitur quae per diapason signatur; sed proportionem illam duplam, quae est inter chordas
        illas, auditus non cognoscit sed visus; illam autem, quae est in numeris, solus intellectus,
        nisi ad res aliquas numeratas reducatur.</p>
      <p xml:id="JACSP2A0171">Dicitur autem una illarum proportionum fundare aliam quia, ubicumque in
        rebus sonoris dupla reperitur proportio, ceteris paribus, semper ex illis eadem resonat
        sonorum mixtio et proportio quae est diapason, et, suo modo, sic est de ceteris
        proportionibus. Unde Pythagoras fundamentales consonantiarum proportiones in ponderibus
        repperit malleorum sonantium. Nam, antequam malleos sonantes ponderasset, audiebat sonorum
        mixtiones et consonantias, sed in qua fundarentur proportione (et quod hic determinatae
        sunt, ista, scilicet diapason, in dupla, illa in alia, ut diapente in sesqualtera, sic de
        aliis) nescivit donec illos ponderasset malleos et ipsos ad invicem, ut expediebat,
        combinasset.</p>
      <p xml:id="JACSP2A0172">Patet igitur quod intelligimus per harmonicam sonorum <pb n="[16]"/>modulationem generaliter sumptam. Ipsa autem specificatur in distinctis sonis et
        consonantiis et, cum ipsa dicat quandam sonorum unionem, tanto videtur perfectior quanto
        inter sonos aliquos perfectior et maior est unio. Percipitur autem ab auditu perceptione
        sonorum quorum dicit unionem.</p>
      <p xml:id="JACSP2A0173">| [P2, 51r in marg.] Capitulum IIII.</p>
      <p xml:id="JACSP2A0174">Consonantiae communes acceptiones.</p>
      <p xml:id="JACSP2A0175">Quamvis distincti soni simul vel successive possint et causari et
        proferri, consonantia tamen formaliter videtur respicere sonos simul, non successive,
        productos. Hoc enim dicit nomen suum. Qui enim successive proferuntur, non simul sonant.
        Item sonis successive, et non simul prolatis, non competit simul misceri nec illis numerus
        competit formalis vel actualis. Miscibilia enim manent actu immixto, licet non sub propriis
        formis, et numerus suas partes requirit in actu in quo ab oratione distinguitur.</p>
      <p xml:id="JACSP2A0176">Extendi tamen videtur nomen consonantiae ad voces successive prolatas,
        aliter, vocibus quibuscumque ab eodem prolatis, nomen non deberetur consonantiae quia idem
        simul diversas non profert voces. Si igitur idem homo modo diceret | [P1, 39r in marg.] re
        et consequenter sol vel la, tales voces, scilicet re et sol, vel re et la, sic prolatae,
        consonantiam non facerent, similiter nec quaecumque aliae successive prolatae et, per
        consequens, solus homo per se consonantiam cantare non posset. Omnis enim cantus, sicut ex
        vocibus constituitur distinctis, sic ex consonantia vel consonantiis. Ideo nomen
        consonantiae ad sonos extenditur successive prolatos quia, qui successive proferuntur ab
        eodem, a distinctis simul possunt proferri, et tunc simul possunt misceri et audiri. Haec
        dico sine praeiudicio quia, licet ex auctoribus possit haberi quod ad consonantiam distincti
        requirantur soni, quod tamen salvetur consonantia, tam in simul prolatis quam in successive,
        non repperi discussum ab eis nisi quod Ptolomaeus de vocibus unisonis dicit, quod unisonae
        quidem sunt quae unum atque eundem simul ac sigillatim pulsae reddunt sonum.</p>
      <p xml:id="JACSP2A0177">Consonantia, sumpta pro vocibus successive prolatis, <pb n="[17]"/>locum
        habet in cantibus planis. Si vero sumatur pro vocibus vel sonis simul prolatis, sic locum
        habet in discantibus et cantibus mensuratis.</p>
      <p xml:id="JACSP2A0178">Item consonantia, sumpta pro sonis simul prolatis, dupliciter accipitur
        quia vel communiter et absolute, vel specialiter et appropriate secundum duplicem nominis
        consonantiae expositionem, ut consonantia dicatur uno modo a "consono, nas," sumendo
        consonare pro simul vel cum alio sonare, alio modo ut dicatur a "consonare" pro
        "concordare".</p>
      <p xml:id="JACSP2A0179">Consonantia, primo modo sumpta, dicitur de mixtione sonorum omnium
        distinctorum aequalium vel inaequalium, sive illorum mixtio dulciter et concorditer auditui
        se faciat, sive non, dum tamen ad certam reducibilis sit proportionem in numeris, sive illa
        sit simplex, sive mixta. Consonantia autem specialiter et appropriate dicta est illa quae
        dicitur de distinctis sonis concorditer et conformiter auditui se facientibus et quorum
        mixtio in proportione simplici, multiplici, vel superparticulari fundatur, et, hoc modo
        solum, videntur antiqui musici consonantiam accepisse qui non posuerunt nisi quinque
        consonantias, scilicet diapason, diapente cum diapason, bis diapason, diapente, et
        diatessaron. Ceteras autem omnes voces simul prolatas non consonantias vocaverunt, sed vel
        consonantiarum partes, vel differentias, vel dissonantias, excepto Ptolomaeo qui, contra
        alios, diatessaron supra diapason consonantiam reputavit.</p>
      <p xml:id="JACSP2A0180">Hoc igitur modo sumpta consonantia appropriate solum pro quarundam
        distinctarum vocum concordia non dicitur de aliis quae non concordant et non placent
        auditui.</p>
      <p xml:id="JACSP2A0181">Sed non sequitur de vocibus non concordantibus simul mixtis: "Non sunt
        tales speciales consonantiae, ergo non sunt consonantiae", sumendo communiter consonantiam
        et large, ut est dictum. Non enim sequitur: "Leo non est homo, ergo non est animal".</p>
      <p xml:id="JACSP2A0182">Mixtio sonorum potest uno modo considerari ut est in medio in quo soni
        simul sunt producti, non habito respectu ad auditum, et, quantum ad hoc, non videntur
        distingui soni non concordantes a concordantibus nec ipsorum in medio mixtiones. Alio modo
        possunt considerari, ut se faciunt auditui qui nec sonos illos nec illorum facit mixtiones,
        sed percipit illas. Et tunc inter sonos non concordantes, id est <pb n="[18]"/>non dulciter
        auditui se facientes, et alios, magna apparet distinctio quae tamen non venit solum ex
        natura ipsius auditus, sed sonorum illorum quorum quidam nati sunt se facere auditui
        dulciter et concorditer et alii aliter. Tamen, et inter istos et inter illos, et in medio,
        et apud auditum est aliqua mixtio, licet una illorum sit dura et displicens auditui, alia
        dulcis et placens. Videmus enim quod saporum mixtio vel confectio quaedam est gustui dulcis
        et sapida, quaedam displicens insapida et amara, et tamen mixtio, confectio et sapor
        dicuntur et de ista, et de illa. Similiter et si sonorum mixtio quaedam placeat auditui et
        sit sibi dulcis et bona, quaedam displiceat et sit ibi rudis et mala, dicetur tamen mixtio
        sonorum et de ista, et de illa. In collegio chordarum in psalterio, sunt aliquae, si
        tangantur, discordantes et aliquae concordantes, et tamen, et istae et illae de illo sunt
        collegio, et similiter est in collegio aliquorum hominum. Item si musicae generalissime
        sumptae, ut se extendit ad res quascumque invicem comparabiles, sufficit quaedam harmonica
        modulatio communissime sumpta quae omnibus illis insit rebus et de illis verificetur, quare
        in hac speciali musica, quae de numero dicitur sonorum simul collatorum, non sufficiat
        quaedam harmonica modulatio quae communiter de omnibus distinctis sonis simul productis
        mixtis et comparatis verificari possit?</p>
      <p xml:id="JACSP2A0183">Item quidquid sit de consonantia ut respicit sonos simul prolatos | [P2,
        51v in marg.] et simul auditui se facientes, ipsa tamen, sumpta pro sonis distinctis
        successive productis, videtur communiter posse dici de omnibus sonis distinctis ad aliquam
        certam proportionem in numeris reducibilibus, quia tunc, ut sit inter concordantes et non
        concordantes, non apparet illa distinctio quae apparet cum simul se faciunt auditui. Si enim
        voces, inter quas est semitonium, ut sunt mi et fa, ascendendo vel, e converso, descendendo,
        simul a diversis proferantur, multum inter se discordant et displicent auditui, non sic si
        ab eodem successive proferantur.</p>
      <p xml:id="JACSP2A0184">Nec videtur sufficiens ratio quosdam sonos excludendi a numero
        consonantiarum quia sunt vel partes, vel differentiae consonantiarum, ut est tonus quo
        differt diapente a diatessaron, et semitonia ex quibus consonantiae componuntur, quia,
        secundum hoc, paucae vel nullae essent consonantiae, etiam nec illae quinque quas solas
        consonantias <pb n="[19]"/>vocant Antiqui. Componitur enim diapason ex diapente et
        diatessaron, et diapente cum diapason ex consonantiis illis ex quibus suum nomen sumpsit, et
        bis diapason ex diapason et diapason, diapente ex diatessaron et tono, diatessaron ex duobus
        tonis et semitonio. Et si aliqua superet bis diapason, ex bis diapason et illa portione, in
        qua vincit bis diapason, componetur.</p>
      <p xml:id="JACSP2A0185">Haec dicta sint ad excusationem modernorum musicorum qui, generalius
        consonantiam sumentes quam facerent Antiqui, multos sonos consonantias nominant, quos
        Antiqui a numero consonantiarum excludebant, ad exponendum etiam antiquos musicos quare ita
        paucos sonos in numero posuerunt consonantiarum, et ne videar ire contra illos si communi
        nomine sonos distinctos ad certam reducibiles proportionem, quicumque sint illi,
        consonantias vocem in huius operis processu, ut comma, diesim, apotomen, tonum, semiditonum,
        ditonum, tritonum, et huius alios sonos de quibus infra prosequemur.</p>
      <p xml:id="JACSP2A0186">| [P1, 39v in marg.] Capitulum V.</p>
      <p xml:id="JACSP2A0187">Consonantiae communiter sumptae descriptio.</p>
      <p xml:id="JACSP2A0188">Consonantia, communiter sumpta, secundum ea quae tacta sunt, describi sic
        potest: "Consonantia est plurium sonorum in medio et apud auditum mixtio vel unio ad certam
        in numeris reducibilis proportionem".</p>
      <p xml:id="JACSP2A0189">Hanc descriptionem tangit Boethius libro secundo Musicae suae, capitulo
        XX, ubi dicit: Consonantia est duarum vocum rata permixtio.</p>
      <p xml:id="JACSP2A0190">Per "ratam permixtionem", possumus intelligere certam permixtionem ad
        determinatam in numeris proportionem reducibilem, ut excludatur confusa et incerta vocum et
        sonorum permixtio, quae ad consonantiam non sufficit secundum Ptolomaeum, ut prius dictum
        est. In tacta descriptione vel definitione videntur poni ea quae sunt de essentia
        consonantiae communiter et absolute sumptae. Soni enim gerunt vicem materiae, permixtio
        ipsorum vicem formae, et bene dicitur sonorum plurium quia sonus unus, ut prius probatum <pb n="[20]"/>est, ad consonantiam non sufficit; etiam mixtio plura requirit miscibilia quia
        idem sibi ipsi non miscetur.</p>
      <p xml:id="JACSP2A0191">Per "mixtionem autem vel unionem sonorum" intelligimus ipsam harmonicam
        modulationem quae forma est consonantiae sensibilis et distinguitur ab omnibus aliis
        harmonicis modulationibus rerum aliarum.</p>
      <p xml:id="JACSP2A0192">Dicitur autem quod illarum sonorum mixtio est "in medio", scilicet in aere
        vel aqua, quae materia sunt sonorum sine quibus nec soni causantur, nec miscentur, nec ad
        auditum deferuntur cuius sunt obiectum.</p>
      <p xml:id="JACSP2A0193">Additur autem ibi "ad certam in numeris reducibilis proportionem", ut
        tangatur consonantiae radicale fundamentum. Nulla enim est sonorum mixtio, quae consonantiam
        faciat, quae non sit reducibilis ad aliquam in numeris proportionem et distincte ad
        distinctas. Dixi autem "in numeris" quia non certius, non generalius, non prius apparent
        proportiones quam in numeris. Hoc autem erit unum quod postea diligenter conabimur
        inquirere: in qua scilicet determinata proportione in numeris quaelibet consistat
        consonantia quoad consonantiae voces extremas et, si possumus, qui sint primi numeri
        proportionum illarum.</p>
      <p xml:id="JACSP2A0194">Dictum est autem tactam descriptionem vel definitionem esse positam de
        consonantia communiter et absolute sumpta. Ipsa enim competit omnibus tam illis stricte et
        specialiter sumptis de quibus antiqui musici locuti sunt, quam quibuscumque aliis quas
        Moderni consonantias vocant, tam consonantiis vocum inaequalium quam etiam consonantiae
        vocum aequalium, ut est unisonus qui requirit plures sonos, ut infra dicetur. Igitur, si cui
        competit definitio (et definitum consonantiae nomen competit omnibus sonis quibus competit
        illa definitio, ut commae quae minima est consonantia, quia est illud minimum quod discernit
        sensus) competit etiam diesi, apotome, tono, semiditono, ditono, diatessaron, tritono, et
        multis aliis de quibus et Antiqui et Moderni pauca aut nulla dixerunt.</p>
      <p xml:id="JACSP2A0195">Est autem notandum quod generalis vel communis consonantiae descriptio
        consimilis est descriptioni harmonicae modulationis communiter sumptae, quia neutrum illorum
        a sonis et ipsorum mixtione separatur et in definitione formae eius subiectum ponitur.</p>
      <p xml:id="JACSP2A0196">
        <pb n="[21]"/>| [P2, 52r in marg.] Capitulum VI.</p>
      <p xml:id="JACSP2A0197">Quid sit consonantia secundum antiquos.</p>
      <p xml:id="JACSP2A0198">Boethius, primo Musicae, de consonantia duas ponit definitiones. Prima
        talis est: Consonantia est dissimilium inter se vocum in unum redacta concordia. Alia talis:
        Consonantia est acuti soni gravisque mixtura suaviter uniformiterque auribus accidens.</p>
      <p xml:id="JACSP2A0199">Harum autem secunda circa priorem aliquid exponit et ad illam aliquid
        addit. Quod enim in secunda dicitur acuti soni gravisque, exponit quod in prima dixerat.
        Dissimilium tunc in prima posuit voces, in secunda sonos, ne intelligatur forsitan
        consonantiam locum habere in solis vocibus, non autem in sonis qui voces non sunt. Quod
        autem in secunda dicitur suaviter uniformiterque auribus accidens additum est ad primam.
        Tactae descriptiones non respiciunt consonantiam generaliter sumptam (de qua prius locutum
        est), sed consonantiam specialiter et appropriate sumptam, pro concordantia, prout
        consonantia a "consonare", idest "concordare" dicitur, quo modo Antiqui consonantiam
        acceperunt, non a "consonare" quod est "simul vel cum alio sonare". Ideo definitiones illae
        illis competunt specialibus consonantiis quarum soni concordant et suaviter et dulciter
        auditui se faciunt secundum plus et minus. Dicitur igitur quod consonantia est vocum vel
        sonorum dissimilium, idest inaequalium, quorum scilicet unus sonus gravior est alio. Et sic
        ad consonantiam quam definit ibi Boethius non sufficit sonorum distinctio, sed cum hoc
        inaequalitas.</p>
      <p xml:id="JACSP2A0200">Ponuntur autem soni vel voces in definitione consonantiae in aliquo
        obliquo et non in recto quia non dicunt formalem quidditatem ipsius, sed habent se ad eam in
        ratione materiae, vel partium, vel subiecti. Quodsi consonantia quidditative solum importat
        ipsam sonorum permixtionem ut sit quaedam proprietas vel propria passio sonorum invicem
        comparatorum et mixtorum, ad hoc soni in obliquo convenienter in eius definitione ponentur.
        Sic in definitione proprii accidentis in abstracto ponitur eius proprium subiectum <pb n="[22]"/>in obliquo, ut summitas est vasi curvitas. Et cum accidentia propria non solum
        se ipsis sed ex suis propriis distinguantur subiectis, distinguetur sonorum mixtura ab
        aliarum rerum mixtionibus.</p>
      <p xml:id="JACSP2A0201">Per "mixturam" autem "sonorum" et "concordiam vocum redactam in unum"
        intelligimus harmonicam modulationem consonantiarum ibi descriptarum, quae in hoc
        distinguuntur formaliter et specifice ab illis quarum voces simul sumptae non concordant nec
        natae sunt suaviter, uniformiter, et concorditer auditui se facere.</p>
      <p xml:id="JACSP2A0202">Suaviter, inquit, uniformiterque auribus accidens, id est adveniens, sicut
        dulcis saporum mixtio gustui. Sunt enim quaedam sensibilia quae delectationem inferunt
        sensibus et ipsos perficiunt, et alia quae offendunt. Solus autem auditus inter sensus
        exteriores sonos et ipsorum mixtiones habet cognoscere et inter ipsas discernere una cum
        intellectu, licet enim ad inveniendum consonantiarum certas et debitas proportiones in
        numeris quasi nihil faciat sensus, saltem quantum ad aliquas nisi ministrando fantasmata
        intellectui.</p>
      <p xml:id="JACSP2A0203">Ad iudicandum tamen et discernendum inter | [P1, 40r in marg.]
        concordantias quae bona et quae melior, multum facit auditus, et maxime si est bene
        dispositus et in musicae scientia sufficienter instructus. Febricitans non bene iudicat de
        saporibus et canis, neque in consonantiis quantumcumque bonis, neque in cantibus delectatur
        propter cerebri paucitatem et capitis debilitatem qui ad discernendum odores melius est
        dispositus. Vidi hominem qui illum discordare censebat qui discantando bonis utebatur
        consonantiis; et, in Ecclesia Dei, aliqui ad bene cantandum non multum videntur affici qui
        parum videntur in musica delectari. Non videtur musica tales consonantiarum suarum quaerere
        iudices.</p>
      <p xml:id="JACSP2A0204">Advertendum est autem quod, sicut a praedictis consonantiarum
        definitionibus excluduntur soni qui suaviter et concorditer non se faciunt auditui
        quantumcumque inter se sint dissimiles vel inaequales, sic ab illis excluduntur soni similes
        et aequales, licet concorditer auditui se faciant.</p>
      <p xml:id="JACSP2A0205">Cuiusmodi soni pertinent ad unisonum. Utrum autem unisonus sit
        consonantia, inquiretur postea. Posset autem unisonus sub praetactis reponi definitionibus
        si, loco illius <pb n="[23]"/>vocabuli, "dissimilium" poneretur "plurium" vel
        "distinctarum", ut diceretur: "Consonantia est distinctarum inter se vocum in unum redacta
        concordia suaviter uniformiterque auribus accidens". Tota enim haec definitio unisono
        competit, ut magis patebit per sequentia.</p>
      <p xml:id="JACSP2A0206">Non facit autem Boethius, in definitionibus consonantiae, mentionem de
        proportione fundamentali in numeris ad quam quaelibet consonantia reducitur, sed postea
        diligenter consonantiarum illarum, de quibus loquitur, inquirit in numeris et probat
        proportiones, forte ex hoc dans intelligere quod illae non sunt de intrinseca ratione
        consonantiarum sed, quia multum ducunt in notitiam consonantiarum et distinguunt eas et
        fundant eas, per eas sciuntur illarum qualitates quae meliores, et quae minus, et, propter
        illas agnoscendas, tanta prius dicta sunt de numeris ad aliquid et de ipsorum
        proportionibus. Ideo, in descriptionibus consonantiarum | [P2, 52v in marg.] postea
        ponendis, de illis mentionem faciemus.</p>
      <p xml:id="JACSP2A0207">Capitulum VII.</p>
      <p xml:id="JACSP2A0208">Quid sit dissonantia.</p>
      <p xml:id="JACSP2A0209">Quia apposita iuxta se posita magis elucescunt, Boethius definitioni
        consonantiae statim adiungit definitionem dissonantiae quae opponitur consonantiae ab ipso
        definitae. Dissonantia, inquit, est duorum sonorum sibimet permixtorum ad aurem veniens
        aspera atque iniucunda percussio. Nam, dum sibimet misceri nolunt et quodammodo integer
        uterque nititur pervenire, cumque alter alteri officit, ad sensum uterque insuaviter
        transmittitur.</p>
      <p xml:id="JACSP2A0210">Ex hac dissonantiae definitione, patet Boethium sonorum distinctorum
        posuisse duplicem mixtionem, unam suavem, aliam insuavem. Prima est sonorum inter se
        concordantium apud auditum; alia displicens, iniucunda et mala est sonorum dissonantium,
        idest discordantium. Et hanc tangit cum dicit: Dissonantia est duorum sonorum sibimet
        permixtorum.</p>
      <p xml:id="JACSP2A0211">
        <pb n="[24]"/>Ergo sonis quantumcumque dissonis et discordantibus convenit ad invicem in
        medio et apud auditum misceri, nam, qui simul producti sunt, ex motione medii simul sibi
        occurunt, et miscentur, et diffunduntur ad omnem medii positionem, nisi sit obstaculum,
        etiam usque ad auditum; alias, auditus de illa qualis sit non iudicaret, nec illam ab aliis
        discerneret. Quod autem sensus illam percipiat, tangit, cum sequitur: "ad aurem veniens
        aspera atque iniucunda percussio."</p>
      <p xml:id="JACSP2A0212">Aliam autem mixtionem, quae est in concordia et suavitate, respectu
        auditus, et priori apponitur mixtioni. Tangit per oppositum ad priorem, cum dicit: Nam, dum
        sibimet misceri nolunt. Prius dixerat sonos dissonantes sibimet esse permixtos. Hic negat,
        hic dicens quod sibi invicem nolunt misceri.</p>
      <p xml:id="JACSP2A0213">Ergo oportet quod, hic et ibi, equivocet de mixtione quia intelligebat
        primo de mixtione aspera et iniucunda auditui; hic autem intelligit de suavi et iucunda quae
        apud auditum non stat cum priore. Ideo, quantum ad hanc bonam et suavem mixtionem faciendam,
        non miscentur ad invicem soni dissoni, id est discordantes, sed quodam modo integer uterque
        ad auditum nititur pervenire, cumque alter alteri officit, quia sibi ad melodiam faciendam
        non correspondet, ad sensum uterque insuaviter transmittitur.</p>
      <p xml:id="JACSP2A0214">Potest ex dictis apparere quod dissonantia, quam hic describit, non
        apponitur consonantiae communiter et absolute sumptae, quae generaliter se habet ad
        mixtionem sonorum quamcumque bonam vel malam, suavem auditui vel asperam, prout consonantia
        dicitur a "consonare" quod est simul et mixtim sonare qualitercumque, dum tamen adsint
        ceterae conditiones ad consonantiam requisitae; sed apponitur consonantiae specialiter et
        appropriate sumptae prout dicitur a "consonare" quod est "concordare" quomodo Antiqui
        consonantiam acceperunt.</p>
      <p xml:id="JACSP2A0215">Stant igitur simul quod aliqui soni sint dissoni et consoni secundum
        diversas ipsius consonantiae acceptiones et distinctas sonorum mixtiones. Posset etiam hic
        notari quod sonorum mixtio potest accipi generaliter, ut se abstrahit ab omni speciali
        mixtione, bona scilicet vel mala, dulci auditui vel aspera, et hoc modo competit omni
        consonantiae. Vel <pb n="[25]"/>potest accipi pro hac speciali mixtione vel illa, et sic non
        competit omni consonantiae, sicut nec rationale omni animali similiter nec irrationale; sed,
        per illas differentias, descendit genus animalis in distinctas species. Similiter si
        dicatur: "Sonorum invicem permixtorum alii miscentur mixtione dulci et bona auditui, alii
        insuavi et mala", tanguntur ibi species ipsius consonantiae generaliter sumptae inter se per
        oppositas distincte differentias.</p>
      <p xml:id="JACSP2A0216">Capitulum VIII.</p>
      <p xml:id="JACSP2A0217">Consonantiarum distinctio.</p>
      <p xml:id="JACSP2A0218">Consonantiarum distinctio sumi potest vel ex sonorum distinctione invicem
        collatorum, vel ex distinctione mixtionum, vel ex distinctione proportionum, et ex multis
        aliis ut, Deo dante, apparebit libro quarto. Nunc autem tangamus aliquas paucas.</p>
      <p xml:id="JACSP2A0219">Consonantias ex distinctione sonorum sic dividit Ptolomaeus: Sonorum alii
        sunt unisoni, alii non. Unisoni sunt quorum unus alio gravior non est, nec acutior. Et hi ad
        consonantiam pertinent quae vocatur unisonus. Soni non unisoni | [P1, 40v in marg.] sunt
        quorum unus gravior est alio, vel acutior. Et hi sic distinguuntur: Sonorum non unisonorum
        alii sunt aequisoni, alii consoni, alii emmeles, alii dissoni, alii ekmeles. Aequisoni sunt,
        secundum Ptolomaeum, qui simplicem et quasi unum quodammodo efficiunt sonum, ut diapason et
        bis diapason, propter bonam ipsorum concordiam. Consoni sunt qui compositum permixtumque
        suavem tamen efficiunt sonum ut | [P2, 53r in marg.] diapente ac diatessaron. Emmeles sunt
        qui consoni non sunt perfecte; possunt tamen aptari ad melos, ut est tonus et forsitan
        semiditonus et ditonus et huiusmodi consonantiae quae aliquam important concordantiam.
        Dissoni sunt qui discordant, ut tritonus et huiusmodi. Ekmeles sunt qui non recipiuntur,
        secundum ipsum Ptolomaeum, in consonantiarum coniunctione.</p>
      <p xml:id="JACSP2A0220">Adhuc hic aliam tangamus consonantiarum distinctionem. Et sumitur per
        comparationem ad proportiones ipsarum fundamentales consonantiarum: aliae sunt simplices,
        aliae compositae. <pb n="[26]"/>Voco autem, quoad nunc, illas consonantias simplices quae in
        simplicibus fundantur proportionibus, et compositas quae in compositis. Infra tamen tangam
        multos alios modos compositionis.</p>
      <p xml:id="JACSP2A0221">Simplices consonantiae, aut fundantur in proportione cuiusdam
        aequalitatis, sic est unisonus qui non distinguitur sicut nec eius proportio, aut in
        proportione cuiusdam in aequalitatis, et hoc est tripliciter quia vel in proportionibus
        multiplicibus, vel superparticularibus, vel superpartientibus.</p>
      <p xml:id="JACSP2A0222">Si in multiplicibus, vel in prima proportione numeri multiplicitatis,
        scilicet in dupla, sic est diapason, vel in secunda, scilicet in tripla, sic diapente cum
        diapason, vel in tertia, scilicet in quadrupla, sic est bis diapason. Utrum autem supra bis
        diapason sit vel sint aliae consonantiae, tangetur infra.</p>
      <p xml:id="JACSP2A0223">Si autem fundentur in proportionibus superparticularibus, aut in prima,
        scilicet in sesqualtera, sic est diapente, aut in secunda, scilicet in sesquitertia, sic est
        diatessaron, aut in septima quae est sesquioctava proportio, et sic est tonus. Nam in
        proportionibus intermediis superparticularibus inter sesquitertiam et sesquioctavam, ut sunt
        sesquiquarta, sesquiquinta, sesquisexta et sesquiseptima, nullae, secundum Nicomachum,
        fundantur consonantiae.</p>
      <p xml:id="JACSP2A0224">Sic haberemus sex consonantias vocum inaequalium, tres fundatas in
        proportionibus multiplicibus, et tres in superparticularibus. Illae sunt quibus
        perfectissime nomen inest consonantiae, excepto tono, secundum Antiquos.</p>
      <p xml:id="JACSP2A0225">Si vero fundentur in proportionibus superpartientibus, sic, exceptis
        diapente, diatessaron et tono, sunt omnes consonantiae quae via imperfectionis praecedunt
        diapason, ut comma, diesis, apotome, semiditonus, ditonus, tritonus, semitonium cum
        diapente, tonus cum diapente, semiditonus cum diapente, ditonus cum diapente. Illae omnes,
        ut patebit infra, in proportionibus fundantur superpartientibus distinctis.</p>
      <p xml:id="JACSP2A0226">Si vero in proportionibus fundentur compositis, vel in composita ex
        multiplici et superparticulari, sic est tonus cum diapason, vel in mixta ex multiplici et
        superpartiente, sic est semitonium tam maius quam minus cum diapason, semiditonus cum
        diapason, ditonus cum diapason, diatessaron cum diapason.</p>
      <p xml:id="JACSP2A0227">
        <pb n="[27]"/>Iam tetigimus multas consonantias et sufficiant, quoad nunc, quia in
        prosequendo tangemus quasdam alias.</p>
      <p xml:id="JACSP2A0228">Aliae poni possent consonantiarum divisiones, sed hae nunc sufficiant.</p>
      <p xml:id="JACSP2A0229">Capitulum VIIII.</p>
      <p xml:id="JACSP2A0230">Consonantiarum ordo.</p>
      <p xml:id="JACSP2A0231">Attenditur inter consonantias duplex ordo: unus via perfectionis et
        formae, alius via imperfectionis et materiae.</p>
      <p xml:id="JACSP2A0232">Secundum viam perfectionis, illae sunt priores quarum mixtiones et
        proportiones sunt perfectiores, ut sunt illae quarum soni magis concordant, magis uniuntur
        et se compatiuntur apud auditum. Et illae sunt sex, secundum Ptolomaeum, quas secundum viam
        perfectionis sic disponit: diapason, bis diapason, diapente, diatessaron, diapente cum
        diapason, diatessaron cum diapason. Alii autem non ponunt nisi quinque, quas Eubulides et
        Hippasus sic ordinant: diapason, diapente, diapason cum diapente, diatessaron, bis diapason.
        Nicomachus vero praedictas quinque sic ordinat: diapason, diapente cum diapason, bis
        diapason, diapente et diatessaron. Et nos, in sexto ordine, tonum ponamus qui in simplici
        proportione superparticulari fundatur, et cuius voces non omnino discordant, et perfectam
        inter se dicunt distantiam primam facilisque sunt prolationis.</p>
      <p xml:id="JACSP2A0233">Hi valentes musici concordant quantum ad diapason quam in primo loco
        ponunt, non sic de aliis. Quare hoc dicetur alibi.</p>
      <p xml:id="JACSP2A0234">Et illi de unisono non loquuntur, sed tantum de consonantiis sonorum
        inaequalium. Nos autem unisonum omnibus consonantiis praeponemus propter rationes quas
        tangemus infra. Post praedictas consonantias, via perfectionis, essent illae ponendae voces
        quarum minus discordant, quas Ptolomaeus emmeles vocat; posset etiam in illis attendi ordo
        perfectionis, prout in perfectioribus et simplicioribus fundantur proportionibus, et
        secundum quod sunt facilioris pronuntiationis.</p>
      <p xml:id="JACSP2A0235">
        <pb n="[28]"/>Alius est ordo consonantiarum qui attenditur secundum viam generationis et
        imperfectionis. Et iste uno modo potest | [P2, 53v in marg.] sumi, prout consonantiae
        pauciores vel plures in se claudunt voces, computando tam extremas quam intermedias in
        quantum una aliquid addit super aliam; et, secundum hunc ordinem, prima omnium est comma,
        secunda diesis, tertia apotome, quarta tonus, quinta semiditonus, sexta ditonus, septima
        diatessaron, octava tritonus, nona diapente, et sic semper procedendo, prout una aliquid
        addit ad aliam.</p>
      <p xml:id="JACSP2A0236">In persequendo autem de consonantiis, primo de perfectioribus tractabimus,
        quia notiores sunt et ipsarum cognitio magis est utilis, et de illis Antiqui principalius
        tractaverunt. Tenebimus autem ibi ordinem Nicomachi qui videtur eas ordinasse principaliter
        inspiciendo ad illarum fundamentales proportiones, unde imponit illas quae in proportionibus
        fundantur multiplicibus, deinde illas quae in superparticularibus; proportiones autem
        multiplices perfectiores sunt proportionibus superparticularibus, quia immediatius ab
        aequalitate nascuntur et in ipsam resolvuntur, ut visum est supra, libro primo. Ad hoc
        illas, quae fundantur in proportionibus multiplicibus, ordinat secundum proportionum
        multiplicium ordinem, similiter et illas quae in superparticularibus.</p>
      <p xml:id="JACSP2A0237">Cum autem ad alias consonantias veniemus, prosequemur de eis secundum
        ordinem quem tenent via imperfectionis, quia ille certior est et notior. Disseremus autem et
        de illis, et de istis, in hoc secundo libro, narrative magis. In tertio vero libro, aliqua,
        quae minus perfecte probata sunt in hoc libro, amplius | [P1, 41r in marg.] probabimus. Unde
        hunc modum tenuit Philosophus in libris De Animalibus, quia in decem primis libris narrative
        processit, in sequentibus libris dictorum causas assignavit. Hunc etiam modum Pythagoras
        dicitur tenuisse. Sed cum intentionis nostrae sit primo tractare de unisono, qui voces
        respicit aequales, videbimus primo an voces aequales consonantiam facere possint, hoc est,
        an unisonus sit consonantia, vel non.</p>
      <p xml:id="JACSP2A0238">
        <pb n="[29]"/>Capitulum X.</p>
      <p xml:id="JACSP2A0239">Utrum unisonus sit consonantia.</p>
      <p xml:id="JACSP2A0240">Videtur aliquibus unisonum non esse consonantiam. Dicit enim quaedam
        unisoni definitio sic: Unisonus est sonus unius vocis a qua non fit progressio. Una autem
        vox consonantiam facere non potest, ut probatum est, item quod nec plures voces aequales.
        Dicit enim Boethius quod in his vocibus, quae nulla inaequalitate discordant, nulla ominino
        est consonantia et sequitur ibi immediate: Est enim consonantia dissimilium inter se vocum
        in unum redacta concordia. Idem vult Nicomachus: neque, inquit similium (supple "vocum
        dicimus") esse consonantiam sed dissimilium potius in unam eandemque concordiam venientium.
        Gravem vero si gravi misceantur nullam facere consonantiam, quoniam hanc canendi concordiam
        similitudo non efficit sed dissimilitudo. Item si voces aequales facerent consonantiam, illa
        esset aequisonantia. Hoc autem, secundum Ptolomaeum, competit vocibus ipsius diapason et bis
        diapason quas vocat aequisonas, et tamen sunt inaequales. Item, si unisonus esset
        consonantia, videretur esse omnium prima et summa, cum fundetur in aequalitate, quae ceteras
        omnes antecedit proportiones. Dicit autem Nicomachus diapason esse primam omnium
        consonantiarum meritoque omnes excellere, quia cognitione praecedit. Oppositum tenent
        multi.</p>
      <p xml:id="JACSP2A0241">Responsio:</p>
      <p xml:id="JACSP2A0242">Unisonus potest sumi pro sono uno continuo et indistincto, et, hoc modo,
        non est consonantia, ut patet ex dictis. Alio modo sumi potest pro pluribus sonis numeratis
        et distinctis, aequalibus tamen, quorum unus non est alius, et, hoc modo, ipsum sumendo,
        tenetur a multis unisonum esse consonantiam veram et omnium primam. Competunt enim sibi ea
        quae sunt de intrinseca ratione consonantiae simpliciter, generaliter et absolute sumptae.
        Haec enim ad consonantiae naturam sufficere videntur, ut sit quaedam harmonica modulatio, id
        est permixtio sonorum distinctorum in medio et apud auditum ad certam reducibilis
        proportionem. Unisonus autem distinctos requirit sonos, licet sint aequales. Aequalitas
        autem <pb n="[30]"/>stat cum distinctione nec excludit eam, et non est dubium quin distincti
        soni aequales simul producti (puta si duo vel plures in eadem cantent gravitate) invicem
        misceantur. Imo summae miscentur in tantum ut quasi unus sonus appareat, licet in veritate
        sint plures, propter quam causam talium sonorum mixtio talis simul sonantia vocatur
        unisonus. Item talis mixtio in certa fundatur proportione, scilicet in aequalitate quae est
        vera et prima omnium proportionum aliarum. Omnis enim inaequalitas, ut ostensum est, ab
        aequalitate nascitur et in ipsam resolvitur, et tanto perfectior et maior dicitur proportio,
        quanto in immediatius nascitur ab aequalitate.</p>
      <p xml:id="JACSP2A0243">Quod autem aequalitas vera sit proportio patet. Est enim proportio duorum
        terminorum ad invicem quaedam habitudo. Termini autem aequales sunt veri termini, ut duo
        binarii, vel duo trinarii, sicut termini inaequales, et possunt ad invicem comparari. | [P2,
        54r in marg.] Quid enim impedit quin binarius binario et trinarius trinario, sicut binarius
        trinario et ternarius binario possint comparari? Et hic quidem proportio nascitur cuiusdam
        aequalitatis, ibi autem cuiusdam inaequalitatis. Est autem aequalitas vera et realis
        proportio quae est quaedam relatio, quia terminos habet realiter distinctos. Aequalitas enim
        et similitudo relationes dicuntur reales ut habetur quarto Metaphysicae.</p>
      <p xml:id="JACSP2A0244">Secus est de idemptitate qua idem est sibi idem, unde non habet terminos
        realiter distinctos, sed secundum rationem. Ideo dicitur relatio rationis. Item consonantia
        vel dicitur a "consonare" quod est "simul sonare", vel a "consonare" quod est "concordare",
        et quocumque horum modorum sumatur, competit unisono qui requirit sonos plures et qui ad
        invicem summe et optime uniuntur et concordant. Potest enim esse concordia inter duos
        fratres summe aequales, et in moribus, et in aliis, licet individualiter et numero sint
        distincti.</p>
      <p xml:id="JACSP2A0245">Quod autem soni ipsius unisoni sint aequales, non tollit ab unisono
        consonantiae nomen. In nullo enim importat consonantia quod soni sui sint inaequales. Non
        facto sed absolute et simpliciter quandam sonorum simultatem et mixtionem dicit cui accidit,
        ut sic, ut illi sint aequales vel inaequales, sicut inferius dicitur accidere suo superiori.
          <pb n="[31]"/>Item ad hoc facit quod dicit Boethius quod consonantia est duarum vocum rata
        permixtio; duae autem voces aequales sunt vere duae voces naturaliter distinctae et habent
        inter se ratam distinctionem simpliciter, et distincte, et absolute. Dicit quod consonantia
        est permixtio rata duorum vocum; non dicit inaequalium vel aequalium, sed abstrahit ab illis
        nomen consonantiae absolute sumptae. Item voces aequales unisonantes Ptolomaeus non videtur
        excludere a numero consonantiarum cum dicat quod discretae voces, id est non continuae sed
        distinctae, armonicae subiiciuntur arti. Item Ptolomaeus in distinctione vocum consonantiam
        facientium praeponit voces unisonantes. Vocum, inquit, aliae sunt unisonae, aliae minime.
        Unisonae sunt, quarum sonus unus est, non intelligens quod sit unus simpliciter, sed, se
        exponens, dicit statim: vel in gravi vel in acuto, quod est dictum quod sunt aequales. Item
        unisonare est aliqualiter cantare; cantus autem omnis ex consonantia vel consonantiis
        conficitur. Vox enim una indistincta cantum non facit; ratione accentus est quidam cantus,
        et tamen, in moderato accentu, locum habet solus unisonus, non sic in gravi et acuto, in
        quibus proceditur secundum arsim vel thesim, id est secundum elevationem vel depositionem.
        Item aves cantare dicuntur et tamen in ipsarum cantibus male potest discerni qua utantur
        consonantia, nisi unisono.</p>
      <p xml:id="JACSP2A0246">Nec solum videtur unisonus consonantia, sed prima omnium simpliciter et
        summa, ut, sicut aequalitas omnem inaequalitatem antecedit, sic consonantia, super
        aequalitate fundata cuiusmodi est solus unisonus, praecedit omnem consonantiam super
        inaequalitate fundatam. Etsi propter quod unumquodque tale et illud magis diapason dicatur
        prima inter omnes consonantias vocum inaequalium, quia dupla proportio immediatius sequitur
        et resolvitur in ipsam aequalitatem, ipse unisonus super vera aequalitate fundatus erit
        simpliciter prima omnium consonantiarum, quia et voces suae summe uniuntur. Et sicut
        aequalitas fundamentum est omnium proportionum, sic et unisonus omnium consonantiarum. Unde,
        supra tenorem, in qua sunt voces solum unisonum inter se habentes omnis cantus et discantus,
        et consonantia fundari potest.</p>
      <p xml:id="JACSP2A0247">
        <pb n="[32]"/>Advertendum tamen quod, licet unisonus sit vera et prima omnium et summa
        consonantia, non est tamen forsitan ipsa proprie dicta consonantia, sicut aliquae vocum
        inaequalium, quia licet aequalitas sit vera proportio | [P1, 41v in marg.] omnem
        proportionem terminorum inaequalium praecedens, nomen tamen proportionis forte, non ita
        proprie, dicitur de aequalitate, sicut de inaequalitate. Dicitur enim quod nulla propositio
        verior est illa in qua idem praedicatur de se, dicendo "homo est homo". Non est tamen talis
        praedicatio ita propria sicut illa in qua superius praedicatur de suo inferiore, dicendo
        "homo est animal". Et prima praedicatio est inter terminos aequales, secunda inter terminos
        inaequales. Est autem notandum quod, cum consonantia duo principaliter et intrinsece magis
        requirat, scilicet sonorum numerum vel distinctionem et illorum ad invicem mixtionem,
        restrinxerunt Antiqui consonantiae nomen, quoad illa duo, quoad primum, quia sonos quos
        requirit consonantia posuerunt esse inaequales vel dissimiles, ut ostendunt inductae ipsorum
        auctoritates, cum tamen nomen consonantiae non importet quod sint aequales, vel quod sint
        inaequales, sed, per indifferentiam, nomen consonantiae ad hos vel illos se habet sonos. Ad
        hoc consonantiam restrinxerunt, quoad sonorum mixtionem, quia posuerunt illam, respectu
        auditus, esse dulcem et suavem, cum sonorum mixtio communiter se habeat, similiter et
        harmonica modulatio ad suavem vel duram. Propter primum non videntur expresse posuisse
        unisonum esse consonantiam; propter secundum, quinque vel sex prius tactas tantum posuerunt
        consonantias.</p>
      <p xml:id="JACSP2A0248">Moderni autem cantores nomen consonantiae non sic arctant, non sic
        restringunt. | [P2, 54v in marg.] De pluribus sonis tam aequalibus quam inaequalibus, de
        ipsorum mixtionibus tam suavibus auditui quam non, ipsum verificant, et non omnino sine
        ratione, si vera sunt quae diximus. Cum enim musica paulative sit augmentata, quid mirum si
        consonantiae nomen sit dilatatum? In principio enim, cum sola musica simplici et modesta
        uterentur homines, consonantiis quattuor et quattuor chordis utebantur. Nunc autem, ampliata
        multum musica in chordis, in instrumentis, in modis, in consonantiis et cantibus, quid mirum
        si consonantiae nomen ad plures sonos et mixtiones quam tunc sit extensum? Solent enim
        nominum <pb n="[33]"/>aliquorum significata secundum diversitatem temporum ampliari et
        immutari.</p>
      <p xml:id="JACSP2A0249">Ex his patet responsio ad auctoritates Antiquorum qui stricte et
        appropriate nomen consonantiae ad solas inaequales voces extendebant, licet, secundum aliqua
        dicta illorum, nomen consonantiae ad omnes sonos tam aequales quam non aequales possit
        extendi, ad illam autem unisoni definitionem qua dicitur quod est unius vocis a qua non fit
        progressio.</p>
      <p xml:id="JACSP2A0250">Dicendum quod, si intelligatur quod sit unius vocis simpliciter et non
        plurium, verum est quod talis unisonus non est consonantia; sed potest illa definitio sic
        exponi: "Unisonus est unius vocis, idest similis vocis, iteratio a qua non fit progressio ad
        inaequalem vocem, manente unisono". Et hoc intellexisse videtur qui illam posuit
        definitionem. Dicit enim quod, statim quod fit processus ad aliam vocem inaequalem, scilicet
        ascendendo quantumcumque modicum vel descendendo, fit vel tonus, vel semitonium, et desinit
        esse unisonum, sicut, cum procedit quis de termino aliquo ad terminum illi inaequalem,
        tollitur aequalitas et nascitur inaequalitas.</p>
      <p xml:id="JACSP2A0251">Quod autem de Ptolomaeo additur quod aliquas consonantias vocum
        inaequalium vocat aequisonas, scilicet diapason et bis diapason, non intelligit quod sint
        aequisonae, id est vocum aequalium super aequalitate fundatarum, quia multum, quantum ad
        hoc, sunt inaequisonae, multum inaequales, et a se invicem distantes, cum inter extremas
        voces ipsius diapason sit distantia quinque tonorum cum duobus minoribus semitoniis, etiam
        secundum Ptolomaeum, ut patet quinto Musicae, capitulo XIIII. Et per consequens, inter
        extremas voces ipsius bis diapason, sunt decem toni cum quattuor minoribus semitoniis. De
        solo enim unisono verum est, etiam secundum Ptolomaeum, quia voces eius sunt vere aequales
        in gravitate vel acumine, quia una non est gravior, altera vel altior. Sed intelligit quod
        dicuntur aequisonae quia, inter voces inaequales, magis ad aequisonantiam accedunt, magis
        uniuntur et concordant respectu auditus. Ideo tales voces Ptolomaeus immediate potius
        unisonas ordinat.</p>
      <p xml:id="JACSP2A0252">Item quod Nicomachus dicit diapason esse omnium consonantiam primam,
        intelligendum est hoc in genere consonantiarum <pb n="[34]"/>sonorum inaequalium, et non
        simpliciter ipsam omnium esse primam. Si enim omnem inaequalitatem praecedit aequalitas,
        unisonus, qui solus inter consonantias super vera aequalitate fundatur, diapason et omnem
        aliam consonantiam simpliciter iure meritoque praecedet. Unde quod diapason ceteras ab
        unisono praecedat consonantias, ab unisono venit quem immediatius et perfectius
        imitatur.</p>
      <p xml:id="JACSP2A0253">Unisonus igitur, in talibus auctoribus, semper intelligatur excipi, ut sit
        quasi exceptae actionis respectu omnium consonantiarum, inter quas et si ponatur, in numerum
        prima tamen omnium existens, quasi absoluta ab aliis extra numerum illarum existat, quia non
        ponitur in numero consonantiarum vocum inaequalium. Ideo, quod inter consonantias vocum
        inaequalium diapason dicatur prior, non vadit in praeiudicium unisoni.</p>
      <p xml:id="JACSP2A0254">Capitulum XI.</p>
      <p xml:id="JACSP2A0255">Quid sit unisonus.</p>
      <p xml:id="JACSP2A0256">Voces unisonas Ptolomaeus dupliciter describit, primo sic: Voces unisonae
        sunt, quarum sonus unus est in gravi vel in acuto. Secundo sic: Unisonae quidem voces sunt,
        quae unum atque eundem simul ac sigillatim pulsae reddunt sonum.</p>
      <p xml:id="JACSP2A0257">Hae descriptiones, quamvis ad idem tendant, prima tamen immediate
        respicere videtur voces unisonas, et secunda mediate, quia, mediantibus rebus sonoris
        unisonantibus, cum tanguntur. Quod autem in utraque descriptione tangitur, quod voces
        unisonum inter se habentes faciunt unum sonum, non est intelligendum quod faciant unum sonum
        simpliciter, sed quod faciant unum sonum illo modo quo ipse se ipsum exponit in prima
        descriptione, scilicet quod faciant unum sonum in gravitate vel in acumine pro quanto
        scilicet sunt omnino aequales, ut in nullo una sit altior altera, vel gravior. Vel dicuntur
        facere unum atque eundem sonum quia summe inter se uniuntur ut videatur quasi unus sonus,
        non sic aliquae voces | [P2, 55r in marg.] inaequales.</p>
      <p xml:id="JACSP2A0258">Potest autem unisonus, ut est consonantia, sic describi: "Unisonus est
        sonorum vere aequalium permixtio, uniformissime <pb n="[35]"/>simplicissimeque veniens ad
        auditum, in proportione verae aequalitatis consistens".</p>
      <p xml:id="JACSP2A0259">Dicitur hic quod unisonus est "sonorum", quia sonus unus, ut pluries
        dictum est, consonantiam non facit. Et in hoc quod dicitur | [P1, 42r in marg.] "sonorum",
        convenit cum omnibus aliis consonantiis. Sed in hoc quod dicitur "vere aequalium",
        distinguitur a ceteris omnibus. Dicitur autem "vere aequalium" specialiter propter diapason
        et bis diapason quarum soni, secundum Ptolomaeum, dicuntur aequisonantes, cum in veritate
        non sint aequales. Ad hoc dicitur "sonorum vere aequalium", hoc est omnino convenientium in
        gravitate vel acumine, quia, quantumcumque modicum voces aliquae sunt inaequales, modo qui
        dictus est, tollitur unisonus et fit processus ad aliquam consonantiam vocum inaequalium,
        sicut, cum receditur ab aequalitate, inciditur in aliquam inaequalitatem et ab unitate in
        aliquam numerositatem.</p>
      <p xml:id="JACSP2A0260">Item dicitur "permixtio", quia soni aliqui, quantumcumque sint aequales,
        simul se faciant in aere et apud auditum. Non sunt tamen unus sonus omnino, nisi per quandam
        commixtionem, sed summe ad invicem miscentur soni ipsius unisoni, quia plus ad invicem
        conveniunt.</p>
      <p xml:id="JACSP2A0261">Ideo dicitur quod "uniformissime simplicissimeque" talis permixtio
        pervenit ad auditum, ut quasi ipsum rapiat, ne discernat ibi plures esse sonos sed unum;
        propter quam summam unionem, haec consonantia unisonus appellatur.</p>
      <p xml:id="JACSP2A0262">Item dicitur "in proportione verae aequalitatis consistens", propter
        diapason et bis diapason, quae dicuntur consonantiae aequisonae, et tamen in vera
        aequalitate non fundantur, sicut nec earum soni sunt vere aequales, nec chordae consonantias
        illas, cum tanguntur, resonantes; sed oportet quod illae, quae unisonum resonant, sint vere
        aequales.</p>
      <p xml:id="JACSP2A0263">Ideo notandum est quod, cum soni ipsius unisoni sint aequales, possunt
        dici soni sine intervallo ad invicem distantes. Vocatur autem intervallum, differentia,
        distantia, vel spatium existens inter sonum gravem et acutum, uti sic se habet intervallum
        ad distinctos inaequales sonos, ut differentia ad distinctos inaequales numeros. Sicut
        igitur inter aequales numeros, ut sunt duo et duo, quattuor et quattuor, locum non habet
        differentia, sic inter sonos omnino aequales intervallum nullum est. Item soni aequales
        aliquo modo comparantur numero lineari qui, ad modum lineae, una <pb n="[36]"/>dimensione
        contentus surgit ex repetitione eiusdem numeri, ut si quis dicat: duo duo duo, vel ex
        repetitione unitatis sic: I I I I I I I I I I. Hic est quod, sicut a numero lineari ceteri
        procedunt numeri figurales, ut superficiales solidi et cubici et ab aequalitate
        inaequalitatis proportiones, sic ab unisono ceterae procedunt consonantiae, quae fundantur
        super inaequalitate.</p>
      <p xml:id="JACSP2A0264">Habet unisonus locum in omnibus gammatis clavibus, voces plures
        habentibus, praeter quam in bfa[sqb]mi. Sunt enim voces illae inaequales, quia, inter mi de
        bfa[sqb]mi et fa de bfa[sqb]mi, est semitonium maius, ut patebit infra. Sed inter voces
        aliarum clavium, cum sint aequales, locum habet unisonus, ut inter voces ipsius .G. gravis,
        id est ipsius Gsolreut in spatio, quae sunt: sol re ut. Similiter, inter voces ipsius .a.
        acutae, id est alamire in regula quae sunt: la mi re. Similiter in aliis.</p>
      <p xml:id="JACSP2A0265">In hac consonantia, locum habet proportio, proportionalitas et transmutata
        proportio. "Proportio", si comparentur voces alicuius clavis simplicis inter se, ut sol de
        Gsolreut ad re de clave eadem. Si vero voces unius clavis vocibus conferantur alterius
        clavis, ut voces ipsius Gsolreut ad voces ipsius alamire, "proportionalitas" est dicendo
        sic: "Sicut se habent sol et re de Gsolreut inter se, sic se habent la et mi de alamire.
        Quodsi transmutentur termini sic: "ergo, sicut se habet sol de Gsolreut ad la de alamire,
        sic re de Gsolreut se habet ad mi de alamire", "transmutata" est "proportio".</p>
      <p xml:id="JACSP2A0266">Haec consonantia simplicissima est sicut est proportio in qua fundatur,
        nec distinguibilis est in aliquas species, sicut nec eius proportio. Haec consonantia,
        propter summam unionem quam eius important voces, alias de se malas, pro quanto cadunt in
        eam, reddit meliores. Haec est quae nullam novit dissonantiam, nullam superioritatem, nullam
        inferioritatem, nullam inaequalitatem. Haec est quae cantus tenet, cantus fundat; qui in eam
        peccat, discordat, cantum confundit, cantum destruit. Haec est illa qua magis in cantibus
        planis utitur Sancta Mater Ecclesia, prout suas voces simul prolatas respicit. Nam, cum duo
        vel tres simul cantant, vel plures, ut dicitur vulgariter, in eodem puncto ipsi unisonum
        observant, quia voces illorum omnino aequales <pb n="[37]"/>esse debent; et in gravitate, et
        in acumine, similiter et in ascendendo et in descendendo, debent illorum aequari voces quod,
        si non fiat, tollitur unisonus et saepe fit magna | [P2, 55v in marg.] discordia. Hac
        consonantia possunt omnes uti, quantumcumque simplicissime cantent, ut Cartrusienses vel
        quicumque alii religiosi inclusi, non sic aliis consonantiis, ut illarum voces simul
        proferuntur. Secus est cum voces illarum proferuntur successive.</p>
      <p xml:id="JACSP2A0267">De unisono, quantum ad notas modernas, patet hic exemplum: (Vide</p>
      <p xml:id="JACSP2A0268">(Vide Appendix: I).</p>
      <p xml:id="JACSP2A0269">Haec dicta de unisono sufficiant. De aliis consonantiis, secundum tactum
        prius ordinem, prosequamur.</p>
      <p xml:id="JACSP2A0270">Capitulum XII.</p>
      <p xml:id="JACSP2A0271">Quod consonantiae sonorum inaequalium fundentur in proportionibus
        multiplicibus et superparticularibus secundum Nicomachum.</p>
      <p xml:id="JACSP2A0272">Consonantiae musicales, aliae ab unisono, inter alia conveniunt in hoc
        quod in proportionibus numerorum fundantur inaequalium. Cum enim voces requirant inaequales,
        unam scilicet gravem et aliam acutam, satis conveniens est ut eis numerorum inaequalium
        respondeant proportiones. Posuit autem Nicomachus et quidam alii consonantias musicales
        fundari in solis proportionibus multiplicibus et superparticularibus.</p>
      <p xml:id="JACSP2A0273">Ad hoc adducit Boethius, primo Musicae suae, duas rationes. Prima est,
        quia, cum istae consonantiae voces requirant inaequales, unam scilicet gravem, aliam acutam
        (gravitas autem et acumen quantitatem respiciunt), debent fundari in proportionibus quae
        magis conveniunt quantitati. Hae autem sunt proportiones multiplices et superparticulares.
        Assimilantur enim multiplices quantitati discretae quae procedit in infinitum per
        appositionem; superparticulares vero cum | [P1, 42v in marg.] quantitate continua quae in
        infinitum dilabitur <pb n="[38]"/>per divisionem. Et haec declarata sunt supra, libro primo,
        ubi de proprietatibus numerorum illorum est tractatum.</p>
      <p xml:id="JACSP2A0274">Et quia forsitan diceretur quod per tactam rationem videretur quod
        musicales consonantiae fundari possint in proportionibus superpartientibus, quia, cum
        procedant in infinitum per appositionem, assimilantur quantitati discretae, ideo ponitur
        alia ratio quae talis est: Musicales consonantiae fundari debent in proportionibus quae
        magis accedunt ad integritatem, unitatem et concordiam. Hae autem sunt proportiones
        multiplices et superparticulares. Numerus enim submultiplex semper est pars aliquota numeri
        multiplicis ad quem comparatur, ut pars media si sit subduplex, pars tertia si sit
        subtriplex, pars quadrupla si sit subquadruplex, et sic de aliis. Et sic numeri
        submultiplices de levi redire possunt ad unitatem et integritatem sui totius.</p>
      <p xml:id="JACSP2A0275">Numeri etiam superparticulares cum numeris superparticularibus, quibus
        comparantur, conveniunt in aliqua parte aliquota quae, aliquotiens sumpta, utrumque numerum
        reddere potest. Senarius enim et quaternarius, quorum unus ad alterum est sesqualter, partem
        communem aliquotam habent quae utrumque mensurat numerum, scilicet dualitatem quae, bis
        sumpta, praecise quaternarium constituit, et, ter sumpta, senarium; et illa pars addita
        quaternario ipsum reducit ad unitatem et integritatem ipsius senarii; et suo modo est in
        ceteris speciebus superparticularibus.</p>
      <p xml:id="JACSP2A0276">Haec autem proprietas non competit ceteris speciebus numerorum maioris et
        minoris inaequalitatis. Non enim habent aliquam partem aliquotam communem, aliam ab unitate
        quae, aliquotiens sumpta, praecise quemlibet numerorum illorum invicem comparatorum
        constituat. Propter has igitur rationes, Nicomachus Peripateticus posuit consonantias
        musicales fundari in solis proportionibus multiplicibus et superparticularibus, non in
        omnibus, sed in aliquibus determinatis, ut in dupla, tripla, quadrupla, in sesqualtera et
        sesquitertia. Posset, tamen, si placeret, apponere sesquioctavum, si tonum voluisset vocasse
        consonantiam. Dicit autem quod soni inaequales qui in reliquis proportionibus, aliis
        scilicet a praedictis, vel multimodis, vel non ita claris, vel longe omnino a se distantibus
        fiunt, dissonantiae existunt; nulla autem sonorum concordia procreatur. Sed isti opinioni
        non concordat Ptolomaeus qui, inter consonantias etiam consonas, ponit diatessaron cum <pb n="[39]"/>diapason; et tamen fundatur in proportione dupla superbipartiente, ut se habent
        octo ad tria.</p>
      <p xml:id="JACSP2A0277">Et quid mirum si Nicomachus paucas posuit consonantiarum proportiones quia
        paucas posuit consonantias? Nunc autem nomen consonantiae ad plures satis extenditur sonos.
        Ideo oportet, secundum hoc, ut proportiones musicales extendantur, quia cuilibet
        consonantiae sua respondet fundamentalis proportio. Rationes praedictae ipsius Nicomachi, |
        [P2, 56r in marg.] etsi videantur probare quod consonantiae musicales convenientius habeant
        fundari in proportionibus multiplicibus et superparticularibus quam aliis, quod tamen
        impossibile sit consonantias aliquas generaliter et absolute sumendo, nomen consonantiae, ut
        est prius visum, in aliis fundari proportionibus probare non videntur. Non enim videtur esse
        de intrinseca ratione consonantiae absolute sumptae fundari in solis proportionibus
        multiplicibus vel superparticularibus, quia etsi hoc requiratur ad aliquas iam tactas, non
        tamen ad omnes.</p>
      <p xml:id="JACSP2A0278">His visis, de consonantiis sonorum inaequalium prosequamur. Et primo, de
        diapason; deinde, de aliis, secundum prius tactum ordinem.</p>
      <p xml:id="JACSP2A0279">Capitulum XIII.</p>
      <p xml:id="JACSP2A0280">Quid sit diapason.</p>
      <p xml:id="JACSP2A0281">Diapason est consonantia sonorum inaequalium aequisonantium in dupla
        proportione consistens.</p>
      <p xml:id="JACSP2A0282">In hac descriptione, "consonantia" locum tenet generis in quo, cum ceteris
        omnibus sonis simul mixtis qui consonantiam facere dicuntur, diapason convenit. Per cetera
        vero, quae sequuntur, circumloquimur specificam ipsius diapason differentiam, licet in
        quibusdam illorum cum quibusdam aliis conveniat consonantiis et a quibusdam distinguatur; ab
        illo tamen, quod ultimo ponitur, distinguitur ab omnibus.</p>
      <p xml:id="JACSP2A0283">Nam, in hoc quod dicitur esse "sonorum inaequalium", ab unisono separatur
        et cum ceteris convenit consonantiis. Dicuntur autem soni ipsius diapason inaequales, quia
        gravior est unus alio, vel acutior unus reliquo.</p>
      <p xml:id="JACSP2A0284">In hoc autem quod dicitur "aequisonantium," ab omnibus ceteris
        consonantiis distinguitur, praeterquam a bis diapason. Dicuntur autem enim soni
        aequisonantes, ut tactum est prius, <pb n="[40]"/>non quia sint aequales et in aequalitate
        fundati, sed propter summam sonorum inaequalium huius consonantiae unionem et concordiam. In
        tantum enim uniuntur ut diapason, secundum Ptolomaeum, paene sit una vocula, ut talis
        consonantia unum quodam modo effingat sonum, propter quam causam hanc consonantiam aliqui
        vocaverunt unisonum, licet, secundum veritatem, unisonus non sit.</p>
      <p xml:id="JACSP2A0285">In hoc autem quod dicitur "in dupla proportione consistens", a ceteris
        omnibus distinguitur consonantiis, quia hoc sibi soli et nulli alii convenit. Quod autem
        consonantia haec, quae est diapason, in dupla consistat proportione, quae est prima
        proportio numerorum multiplicium, libro tertio, demonstrabitur. Nunc autem sufficiat hoc
        leviter et exemplariter declarare.</p>
      <p xml:id="JACSP2A0286">Clarum esse debet in illa proportione fundamentali consistere diapason
        quantum habent inter se res sonorae diapason, cum tanguntur, resonantes. Illa autem est
        dupla proportio, et non alia, et hoc expertus fuit Pythagoras in malleis, qui enim inter se
        duplam habebant in pondere proportionem, ita diapason resonabant, quod nullam aliam
        consonantiam et soli illi illam. Et consimiliter citharae, vel psalterii chordae duplae
        longior gravem et brevior acutum ipsius diapason sonum faciunt. Voluerunt enim Pythagorici
        proportiones consonantiarum in quantitate fundari et non in qualitate.</p>
      <p xml:id="JACSP2A0287">Diapason igitur in dupla consistit proportione, ut se habent duo ad unum
        qui sunt minimi termini naturales huius proportionis. Haec enim sola pro maiore termino
        primum potest respicere numerum, id est binarium. Primi autem secundarii termini duplae
        proportionis sunt IIII et II, secundi, VI et III.</p>
      <p xml:id="JACSP2A0288">Adhuc, quod diapason in dupla consistat proportione, per consonantias, ex
        quibus componi dicitur, et illarum proportiones posset declarari. Omnes enim illae simul
        sumptae, secundum sub et supra, diapason et duplam reddunt proportionem. Hoc autem magis
        apparebit, cum de illis loquemur partibus vel consonantiis partialibus ex quibus integratur
        diapason.</p>
      <p xml:id="JACSP2A0289">
        <pb n="[41]"/>Capitulum XIIII.</p>
      <p xml:id="JACSP2A0290">Unde dicitur diapason.</p>
      <p xml:id="JACSP2A0291">Dicitur autem diapason a "dia" quod est "de" et "pan" "totum" et "sonus",
        quasi de totis vel omnibus sonis, quia continet in se VII vocum discrimina, ut patebit libro
        sexto, vel quia omnium consonantiarum sonos in se claudit, quibus amplius Sancta Mater
        Ecclesia in planis utitur cantibus, voces illarum extremas immediate vel successive
        iungendo. Et sunt XIII, unisonum et diapason computando cum illis, post unisonum illas
        ordinando, secundum viam generationis, sic: unisonus, semitonium, tonus, semiditonus,
        ditonus, diatessaron, tritonus, diapente, semitonium cum diapente, tonus cum diapente,
        semiditonus cum diapente, ditonus cum diapente; sequitur diapason quae continet in se
        ceteras ipsam praecedentes. Et hoc exemplariter patet | [P2, 56v in marg.] in quodam cantu,
        posito in principio cuiusdam alterius brevis operis et consonantiis et tonis et tonorum vel
        modorum intonatione super psalmos. Ibi enim tactae consonantiae, cum dicuntur, et cantantur.
        Quem cantum, ut magis appareant quae dixi, hic repetere non pigebit:</p>
      <p xml:id="JACSP2A0292">| [P1, 43r; P2, 56v-57r in marg.] (Vide Appendix: II).</p>
      <p xml:id="JACSP2A0293">| [P1, 43v in marg.] Est autem advertendum quod diapason claudit in se
        quasdam alias consonantias de quibus non sit mentio in praetacto cantu, ut sunt comma,
        semitonium maius, tonus imperfectus, tonus abundans, semitritonus, tetratonus et huiusmodi,
        de quibus infra tangemus.</p>
      <p xml:id="JACSP2A0294">Tales enim consonantiae, licet sint possibiles et earum pulchra sit
        speculatio, non sunt tamen in usu, nec ex illis conficiuntur cantus, non solum ecclesiatici,
        sed nec alii, excepto semitritono quem in aliquo cantu vidi ecclesiastico; sed rarissime
        talis in cantibus reperitur consonantia. Nec mirum quod tactae consonantiae non sunt in usu,
        quia non sunt facilis pronuntiationis, vel non bene possibiles, quantum ad illarum aliquas,
        humanae voci, quicquid sit de instrumentis artificialibus.</p>
      <p xml:id="JACSP2A0295">
        <pb n="[42]"/>Item illarum voces nec concordant nec possunt notari secundum compositionem
        gammatis, saltem omnes.</p>
      <p xml:id="JACSP2A0296">Item, quod, in praedicto cantu, dicitur quod omnis cantus ecclesiasticus
        contexitur XIII consonantiis, quarum prima est unisonus, ultima diapason, non est per hoc
        intelligendum quin cantus aliquis ecclesiasticus supra diapason a suo fine possit ascendere,
        sed non immediate, similiter nec descendere, nam cantuum ecclesiasticorum diapason, quantum
        ad voces suas extremas, terminat immediatos ascensus vocum vel descensus. Ideo qui
        aliquantum cantum planum ecclesiasticum immediate supra diapason, utendo consonantiis quae
        sequuntur diapason, prout suas voces extremas immediate respiciunt, ascendere facit vel
        descendere, peccat, nec debet talis cantus in Ecclesia recipi.</p>
      <p xml:id="JACSP2A0297">Secus est de cantibus mensuratis. Patet in motetto illo: Non pepercit Deus
        nato proprio, et de quibusdam etiam planis cantibus in quibus, gratia exempli, ponuntur
        consonantiae altiores quam sit diapason. Iuxta quod notandum quod immediati ascensus vel
        descensus vocum nunc plures sunt quam essent tempore Guidonis Monachi. Pro tempore enim suo
        non erant nisi sex quos vocat vocum depositiones, vel elevationes, vel coniunctiones. Dicit
        enim quod prima vocum coniunctio est earum inter quas est semitonium, non quodcumque, sed
        minus, ascendendo inter mi fa vel, e converso, descendendo; secunda est earum inter quas est
        unus sonus, sicut inter ut re ascendendo, vel re ut descendendo; tertia est earum vocum
        inter quas est semiditonus, ut inter re fa ascendendo, vel mi sol, et, e converso,
        descendendo; quarta est earum vocum inter quas est ditonus, sicut inter ut mi, vel fa la
        ascendendo, vel, e converso, descendendo; quinta est earum vocum inter quas est diatessaron,
        ut inter ut fa, re sol, mi la ascendendo, vel, e converso, descendendo; sexta est earum
        inter quas est diapente, ut inter ut sol, vel re la ascendendo, vel, e converso,
        descendendo.</p>
      <p xml:id="JACSP2A0298">Nunc autem in cantibus ecclesiasticis plures, ut dictum est, fiunt
        coniunctionum voces. Sed forsitan Guido intelligit, quoad cantuum principia in quibus
        exemplificare videtur vel <pb n="[43]"/>intelligit, de vocum coniunctionibus in quibus non
        oportet uti aliqua falsa mutatione. Nunc igitur Ecclesia, in cantibus suis planis, XIII
        utitur consonantiis, voces illarum extremas immediate simul coniungendo in aequalitate, in
        elevatione vel depositione, licet rarissime vel nunquam recolam me invenisse, in cantu plano
        ecclesiastico, extremas voces ipsius ditoni cum diapente immediate, secundum sub et supra,
        coniunctas.</p>
      <p xml:id="JACSP2A0299">Adhuc patet, in praedicto cantu, inter extremas voces ipsius diapason sex
        includi intermedias voces. Et ideo diapason vulgariter vocatur una octava, quia claudit in
        se voces octo, extremas et intermedias computando. Quapropter, quoad extremas suas voces,
        quae solae simul vel successive immediate prolatae ipsam resonant, locum habet haec
        consonantia inter claves monochordi nostri litterarum et nominum consimilium, quia una
        illarum ad aliam est octava, si sint simplices claves Voco autem illas simplices quarum
        voces inter se habent unisonum, nec illis distincta respondent signa. Haec dico propter
        bfa[sqb]mi cuius voces sunt inaequales, et illis distincta | [P2, 57v in marg.] respondent
        signa. Sed de illis alias amplius tractabimus.</p>
      <p xml:id="JACSP2A0300">Tenet igitur se diapason inter duos unisonos vocum clavium consimilium
        litterarum, ut inter voces ipsius .D. gravis, id est Dsolre, quae sunt sol et re, et voces
        ipsius .d. acutae, id est dlasolre quae sunt la sol re. Et consimiliter est de aliis
        clavibus similium litterarum, si quis igitur compararet voces ipsius .C. gravis, id est
        Cfaut quae sunt fa et ut, ad voces ipsius .c. acutae, id est csolfaut quae sunt sol fa ut.
        Dicendo sic: "Sicut se habet fa de Cfaut ad sol de csolfaut, ita se habet ut de Cfaut ad fa
        de csolfaut", bona est comparatio et vera proportionalitas; utrobique enim inter voces illas
        comparatas est diapason. Quodsi inferatur: "Ergo, sicut se habet fa de Cfaut ad ut de cfaut,
        ita se habet sol de csolfaut ad fa de csolfaut", bene sequitur per transmutatam
        proportionem. Est enim unisonus inter voces illas invicem comparatas. Sic igitur, in hac
        consonantia, locum habet proportionalitas tam directa quam transmutata, et non est dubium in
        ea locum habere proportionem simplicem.</p>
      <p xml:id="JACSP2A0301">Iuxta quod notandum quod convenienter in tactis <pb n="[44]"/>comparationibus de diapason et unisono mentio fit, quia illae duae meliores sunt inter
        consonantias et ideo ceteras convenienter, de quibus in tacto cantu mentio fit, claudunt et
        involvunt consonantias suo modo, sicut Beatus Mattheus et Beatus Iohannes ceteros
        Evangelistas; nec tamen est omnino simile hic et ibi.</p>
      <p xml:id="JACSP2A0302">Hinc etiam est quod hae duae consonantiae principaliter cantus terminant
        vel finiunt mensuratos similiter et initiant.</p>
      <p xml:id="JACSP2A0303">Adhuc notandum est quod cum prius musici cantores VII uterentur latinis
        litteris, scilicet A.B.C.D.E.F.G., quibus septem respondebant claves quae, in compositione
        gammatis vel monochordi nostri, vocantur: Are, Bmi, Cfaut, Dsolre, Elami, Ffaut, Gsolreut,
        fuit superaddita clavis una, ad partem gravem, quam Gammaut vocamus. Et dicunt quidam quod
        Guido monachus illam addidit ut prima clavis a prima littera sui nominis inciperet. Hoc
        autem non videtur quia iam illa littera non esset .G. graeca, sed latina, quia non scribitur
        Guidonis nomen per [Gamma] graecam, nec ipse testatur illam adiunxisse ceteris. Dicit enim
        sic: Notae autem in monochordo hae sunt. In primis ponitur [Gamma] graecum a Modernis
        adiunctum; tamen non dicit a se. Item alibi sic dicit: Moderni harmoniarum varietatem
        considerantes apposuerunt [Gamma] scilicet graecam, ante litteras latinas septem prius
        positas propter multas causas, ut dicit: una, ut inter .G. graecam et A. primam litteram
        latinam esset tonus; secunda, ut inter [Gamma] graecam et .G. latinam | [P1, 44r in marg.]
        esset diapason; tertia, ut secundus tonus vel modus qui, secundum nos, regulariter finitur
        in D. gravi, quae quarta est littera inter latinas, per diapente descendere posset; quarta,
        ut haberemus diatonicum genus.</p>
      <p xml:id="JACSP2A0304">Alia potest poni ratio: ut prima clavis primam designaret vocem quae est
        ut secundum nos, ut, sicut, in ultima clave et altissima secundum compositionem gammatis,
        quae clavis est ela, ponitur una sola vox, scilicet la, quae ultima est, ultra quam non est
        ascensus nisi mutetur in aliam, sic, in prima et gravissima clave, quae est Gammaut, ponatur
        prima vox et gravissima, quae est ut, sub qua non est descensus nisi in aliam mutetur.</p>
      <p xml:id="JACSP2A0305">Sed de his amplius alias loquemur.</p>
      <p xml:id="JACSP2A0306">
        <pb n="[45]"/>Haec enim hic ex incidenti propterea dixi, quia, cum prioribus clavibus, cum
        non essent nisi septem, nec sufficerent ad resonandum diapason, rationaliter apposita est
        una clavis, ut essent octo, quia non decebat musicam, quoad claves, tam perfecta privari
        consonantia cuiusmodi est diapason.</p>
      <p xml:id="JACSP2A0307">Continetur autem diapason in compositione gammatis, quantum ad distinctis
        claves litterarum et vocum consimilium, quattuordecim vicibus, ut a Gammaut in Gsolreut, ab
        Are in alamire, etc. usque ad elami in regula in ela. Inter bfa[sqb]mi autem in spatio et
        bfa[sqb]mi in regula reperiuntur duae, una inter fa et fa, alia inter mi et mi.</p>
      <p xml:id="JACSP2A0308">| [P2, 58r in marg.] Capitulum XV.</p>
      <p xml:id="JACSP2A0309">Quod diapason omnium consonantiarum sonorum inaequalium in ordine
        perfectionis prima sit et optima.</p>
      <p xml:id="JACSP2A0310">Concordi satis sententia tenuerunt Antiqui diapason inter consonantias
        sonorum inaequalium, de quibus loquuntur, esse primam et optimam. Et quod sit prima via
        perfectionis, probatur per hoc, quia fundatur in prima proportione numerorum inaequalium
        cuiusmodi est dupla proportio, quia etiam in mediatione suae simplicitatis et perfectionis
        sequitur unisonum qui in vera fundatur aequalitate. Dupla enim proportio immediatius
        aequalitatem respicit et unitatem, et, per easdem rationes, probari potest diapason esse
        optimam et perfectissimam consonantiam.</p>
      <p xml:id="JACSP2A0311">Competit enim hic sibi, ratione suae proportionis quae perfectissima est
        inter proportiones terminorum inaequalium et ratione suae perfectissimae et concordissimae
        mixtionis et unionis. In tantum enim eius uniuntur soni, ut dicat Ptolomaeus eos
        aequisonare, ut est dictum, et paene unam esse voculam. Etiam propter eius bonitatem
        consonantias de se imperfectas, ut unam sextam vel septimam, ut immediate nituntur cadere in
        eam, meliores reddit, in hoc cum unisono conveniens. In signum horum, diapason, ut est
        tactum prius, in monochordo rationabiliter in extremis suis vocibus litteras habet
        consimiles, quod aliis non competit consonantiis.</p>
      <p xml:id="JACSP2A0312">
        <pb n="[46]"/>Ideo, secundum Guidonem, sicut septem finitis diebus eosdem repetimus, ut
        semper primum et octavum eundem dicamus, ita semper octavas voces easdem figuramus et
        dicimus, quia naturali concordia eas consonare sentimus. Propterea Nicomachus hanc
        consonantiam posuit esse fundamentum principium et radicem aliorum sonorum inaequalium.
        Dicit enim quod, sicut unitas est principium crementi et diminutionis in numeris, sic
        diapason in consonantiis, quia non habet aliquam proportionem sibi oppositam, ut aliae.
        Repugnat enim primo termino duplici, cuiusmodi est binarius, quaecumque alia proportio
        multiplex, quia non potest esse triplex, non quadruplex, sic de ceteris multiplicibus
        proportionibus. Repugnat etiam sibi omnis superparticularis proportio, quia nec sesqualter
        potest esse, nec sesquitertius, sic de aliis. Adhuc aliae species maioris inaequalitatis
        repugnant eidem binario. Hoc autem nulli alii competit termino naturali, nulli alii
        proportioni. Ternarius enim, qui triplex est unitatis, sesqualter est binario. Quaternarius,
        qui quadruplus est ad unitatem, sesquitertius est ad trinarium; sic de aliis naturalibus
        sequentibus terminis. Cuilibet enim plures maioris inaequalitatis competere possunt
        proportiones prout ad diversos conferuntur minoris inaequalitatis terminos. Ad hoc autem
        melius capiendum, duae ponantur figurae: prima terminos respicit naturales, qualiter
        scilicet fluunt ab unitate quae principium crementi consistit et diminutionis; secunda
        figura consonantiis deservit, qualiter scilicet a diapason oriuntur. Prima figura talis
        est:</p>
      <p xml:id="JACSP2A0313">(Vide Appendix: III).</p>
      <p xml:id="JACSP2A0314">Sicut igitur, in prima figura, unitas omnem antecedit numerum, et, per se
        sumpta, cui apponatur, non habet, sic, in secunda figura, diapason ceteras praecedit
        consonantias, quia eius fundamentalis, ut est dictum, proportio immediatius et prius
        simplicem sequitur unitatem et per prius reducitur ad aequalitatem, nec habet aliquam sibi
        oppositam proportionem.</p>
      <p xml:id="JACSP2A0315">
        <pb n="[47]"/>| [P2, 58v in marg.] Capitulum XVI.</p>
      <p xml:id="JACSP2A0316">An diapason simplex sit consonantia vel composita.</p>
      <p xml:id="JACSP2A0317">Ad videndum an diapason simplex consonantia sit, vel non, ut hoc magis
        appareat, alias expedit tangere consonantias, et, per ea quae dicentur, sciri poterit quae
        simplices et quae compositae censeri debeant.</p>
      <p xml:id="JACSP2A0318">Dico igitur quod aliquam consonantiam esse simplicem vel compositam potest
        intelligi multipliciter.</p>
      <p xml:id="JACSP2A0319">Uno modo inspiciendo ad sonos quorum mixtio consonantiam facit. Et,
        quantum ad hoc, nulla | [P1, 44v in marg.] consonantia simplex est, quia, sicut saepe dictum
        est, sonus unus consonantiam non facit sed sonorum rata permixtio. Omnis enim consonantia,
        quantumcumque minima, duos ad minus sonos invicem mixtos requirit. Et, quantum ad hoc,
        inspiciendo ad sonos quos in se continent consonantiae, tam extremos quam intermedios,
        quaedam minus, quaedam magis mixtae sunt. Hoc enim modo, comma videtur simplicissima
        consonantia, cum solas contineat extremas voces, deinde semitonium minus, postea semitonium
        maius: sic consequenter secundum ordinem quem tenent via generationis.</p>
      <p xml:id="JACSP2A0320">Alio modo potest dici consonantia aliqua composita ratione suae
        denominationis, et hoc dupliciter: uno modo, quod denominatio illa fiat a sonis extremis et
        mediis in consonantia aliqua inclusis, et, hoc modo, multae consonantiae possunt dici
        compositae, ut diatessaron de quattuor, diapente de quinque, diapason de omnibus; alio modo,
        quod denominatio illa fiat a consonantiis partialibus inclusis in aliqua consonantia,
        aequalibus vel inaequalibus; et, hoc modo, ditonus est consonantia composita a partibus
        duabus aequalibus, scilicet a duobus tonis, tritonus a tribus; et, hoc modo, multae aliae
        dici possunt compositae, ut bis diatessaron, bis diapente, bis diapason; quantum etiam ad
        partes inaequales, multae dici possunt compositae, ut semitonium cum diapente, tonus cum
        diapente, semiditonus cum diapente, ditonus cum diapente, semitonium cum diapason, tonus cum
        diapason, semiditonus cum diapason, ditonus cum diapason, diatessaron cum diapason, diapente
        cum diapason, sic de consimilibus. Adhuc potest dici consonantia aliqua composita ratione
        partialium consonantiarum inclusionis, quamvis <pb n="[48]"/>non denominetur ab illis, et,
        hoc modo, omnis consonantia vocum inaequalium dici potest composita praeter comma, quod est
        consonantia minima de qua iudicet sensus. Hoc enim modo etiam semitonium minus compositum
        est; continet enim tria commata et amplius quam dimidium commatis, ut infra probabitur, et
        ceterae omnes sequentes consonantiae ex commatibus componuntur praeter compositiones
        partialium consonantiarum maiorum, ut tonus ex commatibus et semitoniis, et, quantum ad hoc,
        quanto voces extremae alicuius consonantiae ad invicem sunt magis distantes, tanto
        reperiuntur ibi plures compositiones. Secundum hoc, igitur, diapason dicitur componi ex
        quinque tonis et duobus minoribus semitoniis, ut patebit magis infra, ex diatessaron et
        diapente, quae sunt principaliores eius partes, ex bis diatessaron et tono; et multas alias
        recipit compositiones partialium consonantiarum inclusarum quae, simul sumptae, ipsam
        diapason reddunt et constituunt.</p>
      <p xml:id="JACSP2A0321">Est et alius modus simplicitatis et compositionis consonantiarum a
        proportionibus, in quibus fundatur, acceptus. Secundum quem modum, debet illa simplex dici,
        quae in proportione fundatur simplici, quicquid sit de modis prioribus compositionis, et
        illa composita, quae in proportione fundatur composita. Voco autem proportiones simplices
        eas quae tres primas species numerorum maioris et minoris inaequalitatis respiciunt, ut sunt
        proportiones multiplices, superparticulares et superpartientes; illas vero mixtas vel
        compositas quae duas alias sequuntur species.</p>
      <p xml:id="JACSP2A0322">Quodsi proportio formam respiciat consonantiae, videtur quod formaliter et
        simpliciter debet iudicari consonantia simplex vel composita a proportione in qua fundatur,
        quantumcumque sit composita praedictis compositionibus, quia illae consonantias videntur
        respicere via imperfectionis et generationis. Consonantia igitur simpliciter et absolute
        debet dici simplex quae in simplici fundatur proportione, composita vero quae in composita,
        et tanto simplicior vel compositior, quanto in simpliciore vel compositiore habitudine
        radicatur. Diapason itaque, secundum hoc, est simplex consonantia, imo simplicissima, inter
        consonantias sonorum inaequalium, quia dupla proportio, cum sit prima omnium <pb n="[49]"/>proportionum terminorum inaequalium, et immediatius in aequalitatem reducitur, sicut ab
        ipsa nascitur.</p>
      <p xml:id="JACSP2A0323">Simplicissima videtur inter terminorum inaequalium proportiones, licet
        materialiter diapason dici possit composita, secundum praedictas compositiones, inspiciendo
        ad voces eius, non tantum extremas, sed intermedias | [P2, 59r in marg.] et ad partiales
        consonantias quas includit. Quod enim dicatur componi ex diapente et diatessaron, non est
        intelligendum illam compositionem esse formalem. Partes enim compositi composito sunt
        priores. Diapason autem formaliter diapente praecedit et diatessaron. Etiam quod proportio
        sesquitertia iuncta sesqualterae duplum constituat proportionem, ut patet in his terminis:
        IIII VI VIII, non est intelligendum formaliter duplam proportionem ex illis componi, cum
        illas praecedat et non solum specie, sed genere distinguantur. Iuxta quod notandum est quod,
        cum uni consonantiae principaliter et formaliter una respondeat proportio, illa sumenda est
        secundum comparationem et mixtionem sonorum extremorum illius consonantiae, non
        intermediorum, non quarumcumque partialium consonantiarum inclusarum. Alioquin, in tot
        proportionibus fundaretur aliqua consonantia quot possunt esse combinationes et habitudines
        sonorum illius consonantiae tam mediorum inter se et ad extremos quam etiam extremorum inter
        se! Et tunc una consonantia simpliciter et formaliter tot essent consonantiae quot partiales
        consonantias et proportiones in se claudit!</p>
      <p xml:id="JACSP2A0324">Sed bene partiales consonantiae et illarum proportiones, simul iunctae,
        exemplariter et argumentative in notitiam ducunt consonantiae cuius sunt et ipsius
        proportionis. Supposito enim quod diapason in se contineat diapente et diatessaron, quae,
        secundum sub et supra, praecise reddant diapason; supposito etiam quod diapente consistat in
        proportione sesqualtera et diatessaron in sesquitertia, potest in numeris argui diapason
        fundari in proportione dupla, et quae chordae sonent diapason, similiter et quae voces. Quod
        autem sesquitertia proportio iuncta sesqualterae, vel e converso, duplam constituat, patet
        in his terminis: II III IIII. Binario sesqualter est trinarius, et trinario sesquitertius
        est quaternarius. Ex his autem planum est inter terminos extremos proportionem nasci duplam.
        Quaternarius enim duplus est ad binarium. Eodem modo esset si, e converso, ad acutiorem
        poneretur diatessaron vel eius proportio, ut in his patet terminis: III IIII VI. Similiter
        supposito diapason <pb n="[50]"/>constitui ex bis diatessaron et tono, et supposito tonum in
        sesquioctava fundari proportione, probari potest, ex hoc, diapason in dupla proportione
        fundari. Nam duae proportiones sesquitertiae continuae cum una sesquioctava duplam reddunt
        proportionem. Patet hoc in terminis sequentibus: IX XII XVI XVIII. Inter XII et IX est
        proportio sesquitertia; | [P1, 45r in marg.] similiter, inter XVI et XII; et inter XVIII et
        XVI, est proportio sesquioctava; et planum est, inter extremos terminos illarum habitudinum,
        duplam esse proportionem. Dictum est enim supra, quod proportiones, invicem iunctae, alias
        efficiunt proportiones. Duae enim primae superparticulares proportiones primam multiplicem,
        scilicet duplam faciunt proportionem. Ex prima vero proportione multiplici et prima
        superparticulari, secunda consurgit multiplex proportio, scilicet tripla. Et ex secunda
        multiplicitatis proportione et secunda superparticulari nascitur tertia multiplicitatis
        species, scilicet quadrupla. Sed, quae diximus exemplariter in lineis vel chordis,
        declaremus et gammatis vocibus:</p>
      <p xml:id="JACSP2A0325">| [P2, 59v in marg.] (Vide Appendix: IIII).</p>
      <p xml:id="JACSP2A0326">Ponitur autem convenientius diatessaron supra diapente quam e converso,
        quia melior consonantia debet fundare minus bonam.</p>
      <p xml:id="JACSP2A0327">Est autem advertendum quod cum diapason ex multis aliis partibus
        integretur, posset ex illis, simul iunctis, secundum sub et supra, et, ex earum
        proportionibus, haberi diapason in sonis et ipsius dupla proportio in numeris.</p>
      <p xml:id="JACSP2A0328">Sed sufficiant inductiones quae factae sunt, quia illae partes eius
        respiciunt principaliores et notiores.</p>
      <p xml:id="JACSP2A0329">Capitulum XVII.</p>
      <p xml:id="JACSP2A0330">Quod diapason constet ex quinque tonis cum duobus minoribus
        semitoniis.</p>
      <p xml:id="JACSP2A0331">Cum tactum sit diapason ex diapente diatessaronque constare, diapente
        autem, ut nunc supponimus, ex tribus constat tonis cum minore semitonio, et diatessaron ex
        duobus cum semitonio minore. Sequitur ex hoc diapason <pb n="[51]"/>constare ex quinque
        tonis cum duobus minoribus semitoniis. Idem itiam patet per hoc, quod dictum est supra,
        diapason habere locum inter duos unisonos vocum clavium consimilium litterarum ipsius
        gammatis, ut inter voce ipsius Cfaut et csolfaut, vel Dsolre et dlasolre, sic de similibus.
        Clauduntur autem quinque toni cum duobus minoribus semitoniis inter dictas voces. Et hoc in
        exemplo patet sequenti:</p>
      <p xml:id="JACSP2A0332">(Vide Appendix: V).</p>
      <p xml:id="JACSP2A0333">Primo enim hic in ascendendo ponitur tonus, qui est inter ut re; secundo,
        tonus re mi; tertio, semitonium minus, inter mi fa, ascendendo; quarto, tonus fa sol;
        quinto, tonus sol la, sexto, tonus, inter la de alamire, quae mutatur in re, et mi de
        bfa[sqb]mi; septimo semitonium minus, inter mi fa.</p>
      <p xml:id="JACSP2A0334">Haec autem ad denotandum, duas adiunxi litteras, scilicet .t. ad
        significandum tonum, et .s. ad significandum semitonium. Et sic est in vocibus ipsius
        diapason intensae cuius voces procedunt ascendendo. Ita est, e converso, in vocibus ipsius
        diapason praemissae, cuius voces se sequuntur descendendo. Sed, tam hic quam ibi, inter
        extremas voces ipisius diapason, quinque clauduntur toni cum duobus minoribus semitoniis. Et
        in hoc distinguitur diapason ab omnibus consonantiis. Ipsa enim sola praecise continet in se
        quinque tonos cum duobus minoribus semitoniis.</p>
      <p xml:id="JACSP2A0335">Hoc nunc sufficiat sic leviter et exemplariter declarasse qui istud infra
        efficacius probabitur contra Aristoxenum qui posuit diapason ex sex | [P1, 45v in marg.]
        tonis constare, quod verum non est. Superant enim sex toni integri diapason in commate. Et
        cum diapason voces octo contineat, ut in exemplo patet posito, convenienter octochordum ab
        octo chordis diapason resonantibus denominatum existit, ut tetrachordum a quattuor
        diatessaron resonantibus, et pentachordum a quinque quae diapente resonant. De quibus infra
        dicemus.</p>
      <p xml:id="JACSP2A0336">
        <pb n="[52]"/>Capitulum XVIII.</p>
      <p xml:id="JACSP2A0337">De divisione ipsius diapason.</p>
      <p xml:id="JACSP2A0338">Diapason, cum multas includat partiales consonantias, potest dividi,
        secundum illas, non tanquam in partes subiectivas, sed integrales et quasi materiales, ut in
        diapente et diatessaron, in bis diatessaron | [P2, 60r in marg.] et tonum, quae
        principaliores eius partes sunt, ut est dictum, maxime diapente et diatessaron quae sunt
        harmonice consonae, ut, quantum ad hanc consonantiam, aequisona ex consonis componatur.</p>
      <p xml:id="JACSP2A0339">Recipit autem et multas alias divisiones, ut in tonum cum diapente et
        semiditonum, in semitonium cum diapente et ditonum, in tritonum et semitritonum. Omnes enim
        dictae partes, simul iunctae, secundum sub et supra, diapason constituunt in vocibus et
        illarum proportiones, simul sumptae, duplam in numeris proportionem reddunt; et de
        aliquibus, quod ita sit, prius est ostensum.</p>
      <p xml:id="JACSP2A0340">Idem de aliis declarari posset, sed haberet longum tractatum, quia
        oporteret loqui de proportionibus omnium consonantiarum partialium in diapason
        inclusarum.</p>
      <p xml:id="JACSP2A0341">Quamvis autem diapason multas, ut dictum est, partialium consonantiarum et
        vocum recipiat sectiones, nullam tamen recipit in partes aequales, quae simul sumptae,
        secundum sub et supra, diapason praecise reddant. Si enim dividatur in bis diatessaron,
        remanet integer tonus qui indivisibilis est in aequales partes, ut infra probabitur.</p>
      <p xml:id="JACSP2A0342">Item dupla proportio indivisibilis est in duas aequales proportiones, quia
        inter terminos duplae proportionis quoscumque, irreperibilis est terminus medius habens
        talem proportionem ad minorem terminum qualem habet maior terminus ad illum medium terminum.
        Nam inter VIII et IIII non mediat aliquis terminus qui aequalem proportionem habeat ad
        quattuor, quam habent octo ad terminum illum medium. Eodem modo est de quibuscumque aliis
        terminis duplae proportionis. Hoc tamen generaliter requiritur ad hoc ut aliqua consonantia
        et eius fundamentalis proportio divisibilia sint in partes aequales.</p>
      <p xml:id="JACSP2A0343">Item proportio illa indivisibilis est in partes aequales, <pb n="[53]"/>cuius minimi termini sola unitate distinguuntur, ut infra patebit. Minimi autem termini
        duplae proportionis sunt huiusmodi ut binarius et unitas.</p>
      <p xml:id="JACSP2A0344">Item, cum sex voces medient inter extremas voces ipsius diapason, nulla
        illarum habet aequalem distantiam ad extremas ipsius diapason voces, ut patere potest per
        inductionem in exemplo prius posito.</p>
      <p xml:id="JACSP2A0345">Sed forsitan instabitur contra dicta sic: Terminus duplex quicumque
        divisibilis est in duas partes aequales, quia in duas medietates; ergo, similiter proportio
        dupla divisibilis est in proportiones duas aequales et, per consequens, diapason. Item,
        inter extremos terminos duplae proportionis secundarios bene cadit terminus medius,
        aequaliter illam dividens proportionem. Senarius enim aequaliter respicit octonarium et
        quaternarium, quia aequali differentia distinguitur ab utroque, scilicet dualitate.
        Responsio: Dupla proportio distinguitur a termino duplo, ut est prius tactum, sicut
        proprietas relativa a suo fundamento, aequalitas a quantitate, similitudo a qualitate. Ideo
        non sequitur quod illud, quod convenit uni illorum, conveniat alteri, ut quod proportio
        dupla divisibilis sit in duas aequales proportiones, licet terminus duplex in duas partes
        aequales partibilis sit. Nec dicitur dupla proportio, quia claudat in se duas aequales
        proportiones, sed quia fundatur super terminum qui alium dupliciter continet, vel quia habet
        submultiplicem ad quem refertur terminum. Adhuc non competere videtur termino duplici
        formaliter, ut duplex est, in duas dividi partes aequales, sed materialiter et absolute
        ratione sui generis, quia est numerus par. Omnis enim numerus duplex est numerus par. Alias
        numerus submultiplex non posset in duas dividi partes aequales, nec esse par, cum ex
        opposito et formaliter distinguantur.</p>
      <p xml:id="JACSP2A0346">Item, si ex hoc deberet censeri proportio aliqua divisibilis in partes
        aequales, quia fundatur super terminum divisibilem in partes aequales, sequeretur multas
        proportiones superparticulares divisibiles in aequales partes, quod falsum est, ut
        probabitur infra; et alia multa inconvenientia sequuntur ad illud dictum.</p>
      <p xml:id="JACSP2A0347">Item, dupla proportio, quam requirit diapason, ipsam <pb n="[54]"/>diapason non dividit, sed fundat et causat. Hoc autem patet in psalterii chordis quarum
        una in duplo longior est alia, ceteris paribus; hae si tangantur, diapason resonant; longior
        gravem, brevior acutum ipsius diapason reddunt sonum. Brevior igitur chorda, quae media pars
        maioris est, non mediat inter sonos extremos ipsius diapason, sed extremam illius, id est
        acutam, tenet vocem; nec duae tales aequales partes diapason mediarent, sed inter se
        unisonum haberent. Dividere igitur longiorem chordam illarum duarum quae sonant diapason in
        duas partes aequales, scilicet in duas medietates, non est mediare diapason, sive causare
        voces quae aequaliter medient inter extremas voces ipsius diapason. Etiam illae voces nec
        inaequaliter mediant sed ex parte alterius extremi vocum diapason, ut dictum est, se tenent,
        inter se unisonantes et, ad totalem chordam in duplo illis longiorem, ceteris paribus,
        habentes diapason. Sic igitur patet, tam in numeris quam etiam in sonantibus chordis, quod
        non sequitur, si fundamentum duplae proportionis divisibile sit in duas medietates, quod
        proportio dupla in duas medietates vel aequales partes sit partibilis. Quod autem inter
        terminos secundarios duplae proportionis reperiatur medius terminus aequaliter compartibilis
        extremis terminis illius habitudinis, ut senarius quaternario | [P2, 60v in marg.] et
        octonario, verum est quantum ad medietatem arithmeticam. Sed nunquam est hoc verum in dupla
        proportione in quibuscumque terminis, quoad proportionalitatem geometricam quae aequalitatem
        requirit proportionum, non aequalitatem differentiarum.</p>
      <p xml:id="JACSP2A0348">Consonantiae autem musicales proportiones respiciunt geometricas, non
        arithmeticas; unde consonantia divisibilis in duas partes aequales fundatur in proportione
        divisibili in duas proportiones aequales geometricas. Patet de bis diapason, de ditono, et
        consimilibus. Quadrupla enim proportio, in qua fundatur bis diapason, in duas duplas
        proportiones divisibilis est. Similiter proportio, in qua ditonus fundatur, quae est super
        decem et septem partiens, quemadmodum se habent 81 ad 64, | [P1, 46r in marg.] divisibilis
        est in duas aequales proportiones, scilicet duas sesquioctavas. Nunquam autem proportio
        aliqua partibilis est in aequas proportiones, quin inter terminos illius proportionis mediet
        aliquis terminus eandem proportionem geometricam habens ad minorem terminum <pb n="[55]"/>illius proportionis, quam habet maior terminus ad ipsum. Patet in quadrupla proportione
        quae est inter octo et duo. Quaternarius enim medians inter positos terminos duplex est
        binario, similiter octonarius duplus est quatrinario. Similiter inter extremos terminos
        ditonalis proportionis qui sunt 81 and 64, terminus medians, qui est 72, sesquioctavam
        proportionen habet ad 64, et 81, sesquioctavam proportionem ad dictum medium terminum. Inter
        terminos autem quoscumque duplam habentes proportionem reperiri nequit medius terminus qui
        eandem proportionem geometricam habeat ad minorem quam habet maior ad ipsum.</p>
      <p xml:id="JACSP2A0349">Etsi, quandoque, inter extremos terminos duplae proportionis reperiantur
        duae aequales proportiones geometricae mediantes, illae tamen, simul sumptae, nunquam
        attingunt ad duplam proportionem. Patet hoc de duabus sesquitertiis continuis proportionibus
        repertis inter aliquos terminos duplices, ut inter XVIII et IX. Est una sesquitertia
        proportio inter XVI et XII, et alia inter XII et IX. Sed illae non attingunt ad proportionem
        duplam quae est inter XVIII et IX. Deficit enim sesquioctava proportio, quae est inter XVIII
        et XVI; sic bis diatessaron non attingunt ad diapason, quia deficit tonus.</p>
      <p xml:id="JACSP2A0350">Haec nunc dicta de diapason sufficiant. Infra, de speciebus eius, et
        modis, et tonis, qui descendunt ab illis, disseremus.</p>
      <p xml:id="JACSP2A0351">De ceteris consonantiis prosequamur. Et primo, secundum tactum prius
        ordinem, de diapente cum diapason, quae ratione suae proportionis immediate sequitur
        diapason. Ideo Nicomachus ipsam post diapason, quia tripla proportio immediate duplam
        consequitur quantum ad multiplices proportiones, ordinavit.</p>
      <p xml:id="JACSP2A0352">Capitulum XVIIII.</p>
      <p xml:id="JACSP2A0353">Quid sit diapente cum diapason, vel e converso.</p>
      <p xml:id="JACSP2A0354">Diapente cum diapason, vel e converso, est consonantia vocum inaequalium
        concorditer sonantium in tripla <pb n="[56]"/>consistens proportione, ut VI ad II se habent,
        et IX ad III.</p>
      <p xml:id="JACSP2A0355">Consonantia ponitur hic loco generis in quo cum ceteris omnibus convenit.
        In hoc vero, quod dicitur "vocum inaequalium", distinguitur ab unisono et cum aliis convenit
        consonantiis; per hoc autem, quod additur "concorditer sonantium", convenit cum consonantiis
        quarum voces simul prolatae apud auditum concorditer se faciunt et distinguitur ab illis
        quarum voces apud auditum simul discordant. Sed, per hoc, quod additur "in tripla
        proportione consistens", ab omnibus distinguitur consonantiis, quia sola et omnis talis
        consonantia in tripla fundatur proportione in quali, ut dictum est, se habent sex ad duo, et
        novem ad tria, et tria ad unum qui sunt minimi termini triplae proportionis. Quod etiam in
        tali fundetur proportione, patet in psalterii vel citharae chordis; nam illae, quarum in
        triplo una longior est alia, ceteris paribus, si tangantur, hanc sonant consonantiam, quia
        triplam inter se servant proportionem, ut in exemplo patet sequenti. Item quod haec
        consonantia in tripla constet proportione, cum de partibus eius tangetur integralibus, quae,
        simul sumptae, secundum sub et supra, hanc praecise reddunt consonantiam, multipliciter
        ostendetur:</p>
      <p xml:id="JACSP2A0356">(Vide Appendix: VI).</p>
      <p xml:id="JACSP2A0357">Capitulum XX.</p>
      <p xml:id="JACSP2A0358">| [P2, 61r in marg.] De nomine huius consonantiae.</p>
      <p xml:id="JACSP2A0359">Haec consonantia cum nomine careat proprio et simplici, eius nomine
        dupliciter circumloquimur, uno modo ex aliquibus partialibus consonantiis quas continet,
        alio modo a numero vocum quas in se agregat.</p>
      <p xml:id="JACSP2A0360">Quantum ad primum modum suae nominationis, vocatur haec consonantia
        diapente cum diapason, vel e converso. Continet enim dictas consonantias quae, simul
        iunctae, secundum sub et supra, consonantiam hanc praecise reddunt, et illarum proportiones
        triplam faciunt proportionem, ut patebit inferius. Licet autem haec consonantia multas alias
        in se claudat partiales consonantias, a praedictis tamen denominatur, quia sunt digniores,
        perfectiores, principaliores et notiores. A digniore autem denominatio solet fieri. Hoc <pb n="[57]"/>etiam generale est ut consonantiae sequentes diapason, a diapason et partiali
        consonantia quam continent ultra nomen suum sumant, ut tonus cum diapason, semiditonus cum
        diapason, sic de aliis; et sic haec consonantia ab una aequisona, scilicet diapason, et alia
        consona, scilicet diapente, traxit nomen.</p>
      <p xml:id="JACSP2A0361">Item dicitur haec consonantia vulgariter una duodecima, quia continet in
        se XII voces, duas extremas et decem intermedias. Diapente enim cum diapason, cum simul
        iunguntur, tot continent voces. Etiam inter claves gammatis quae hanc resonant consonantiam,
        ut inter tertiam litteram latinam .C., quae dicitur .C. gravis, scilicet Cfaut, et tertiam
        decimam, scilicet .g. acutam quae est gsolreut in regula, XII continentur voces; quod in
        exemplo patet sequenti:</p>
      <p xml:id="JACSP2A0362">(Vide Appendix: VII).</p>
      <p xml:id="JACSP2A0363">| [P1, 46v in marg.] Habet haec consonantia locum inter multas claves
        ipsius gammatis, quia nonies potest ibi reperiri, ut inter Gammaut et dlasolre, inter Are et
        elami in regula, etc., usque ab alamire in spatio ad ela, quae ultima clavis est; unde
        claves, quarum una ad aliam est duodecima, hanc resonant consonantiam, quantum ad voces
        suas.</p>
      <p xml:id="JACSP2A0364">Et, ne capitulum oporteat facere speciale, potest ex dictis apparere hanc
        consonantiam continere in se octo tonos cum tribus minoribus semitoniis. Diapason enim
        claudit in se tonos quinque cum duobus minoribus semitoniis, et diapente tres tonos cum uno
        minore semitonio. Hoc etiam patet ex descriptione prius posita XII vocum quas haec continet
        consonantia. Item cum haec consonantia XII voces in se claudat, duodecachordum ab ea vocatum
        est instrumentum chordarum XII.</p>
      <p xml:id="JACSP2A0365">Quamvis autem haec consonantia ex diapason et diapente componatur, et una
        illarum partium supra, et alia inferius, ad gravem partem poni possit, convenientius tamen
        diapente supra diapason ponitur quam e converso, propter causam prius dictam, quia melior
        consonantia in fundamento praecedere debet minus bonam. Per hoc autem quod haec consonantia
        praecise claudit in se tonos octo, cum tribus minoribus semitoniis, ab omni alia
        distinguitur consonantia. Hoc enim sibi soli competit.</p>
      <p xml:id="JACSP2A0366">
        <pb n="[58]"/>Capitulum XXI.</p>
      <p xml:id="JACSP2A0367">Haec consonantia an sit simplex.</p>
      <p xml:id="JACSP2A0368">Consonantia haec, si ad voces eius extremas et intermedias attendatur et
        ad partiales eius in ea contentas consonantias, ex quarum aliquibus, ut est dictum, nomen
        suum sumpsit, secundum ea quae | [P2, 61v in marg.] prius dicta sunt, multipliciter dici
        potest composita. Habet enim multas, ut sic, in se partes. Quanto enim extremae voces
        alicuius consonantiae magis a se distant, tanto talis consonantia, et plures voces, et
        plures partiales consonantias, in se claudit.</p>
      <p xml:id="JACSP2A0369">Constat haec consonantia ex diapason et diapente a quibus partibus
        nominatur, ut est dictum. Item ex diapason, diatessaron et tono. Item ex bis diapente et
        diatessaron. Item ex bis diatessaron, diapente et tono. Item ex ter diatessaron et ditono,
        et ex multis aliis partialibus consonantiis quae, simul iunctae, secundum sub et supra, hanc
        reddunt consonantiam. Et proportiones illarum contentarum consonantiarum huius consonantiae
        proportionem, scilicet triplam, reddunt.</p>
      <p xml:id="JACSP2A0370">Sed cum tripla proportio, in qua fundatur haec consonantia, sit simplex,
        inspiciendo ad eam, debet haec consonantia simplex dici. Hoc autem est illud a quo magis
        debet iudicari consonantia aliqua simplex vel composita, quia extremae eius voces et
        proportio, quae est inter eas, sunt ea quae hanc faciunt consonantiam, circumscriptis aliis
        inclusis partialibus consonantiis et illarum proportionibus. Non enim componitur tripla
        proportio formaliter ex quibuscumque aliis proportionibus, sed formaliter et specifice
        distinguitur ab illis.</p>
      <p xml:id="JACSP2A0371">Sed bene aliqua proportio, quantumcumque simplex sit, consurgere et
        manifestari potest ex multis aliis proportionibus, etiam ex composita et simplici, et tanto
        ex pluribus, quanto termini illius proportionis maiores sunt et amplius a se distantes. Nam
        tripla proportio, quae est inter XII et IIII, provenire potest ex additione simplicis
        superparticularis proportionis ad proportionem compositam ex multiplici et superparticulari
        sic: IIII X XII. Denarius quaternario duplex sesqualter est, duodenarius denario
        sesquiquintus. <pb n="[59]"/>Duodenarius vero quaternario triplex est, vel superparticularis
        proportionis simplicis ad proportionem duplam supertripartientem, ut in his terminis: IIII,
        XI, XII, vel ex pluribus superpartientibus proportionibus simplicibus, ut ostendunt hi
        termini: IIII, VII, XII.</p>
      <p xml:id="JACSP2A0372">Quod igitur tripla proportio consurgat ex multis aliis proportionibus,
        simul iunctis, non arguit ipsam esse compositam formaliter et specifice, similiter nec
        consonantia quam fundat; et, per consequens, ex partialibus consonantiis, quarum
        proportiones, simul iunctae, aliquam simplicem reddunt proportionem, non debet consonantia
        in illa simplici fundata proportione censeri composita formaliter et specifice.</p>
      <p xml:id="JACSP2A0373">Et ideo, salva simplicitate huius consonantiae formali, declaremus
        qualiter eius partes prius tactae, simul iunctae, hanc reddant consonantiam et illarum
        proportiones triplam proportionem, quia in illis pulchra iacet speculatio. Hoc autem est
        unum circa quod amplius volam insistere, scilicet circa proportiones consonantiarum.</p>
      <p xml:id="JACSP2A0374">Primo igitur hanc consonantiam constare ex diapason et diapente, si ad
        partes aspiciatur quas includit, ostendamus, tam in numeris, quam in chordis, quam in
        sonis.</p>
      <p xml:id="JACSP2A0375">Patet hoc in numeris, quia sesqualtera proportio, in qua fundatur
        diapente, ut supponimus, iuncta duplae, triplam reddit proportionem. Dictum enim prius est
        ex prima proportione multiplicitatis, quae est dupla habitudo, et prima
        superparticularitatis, quae est sesqualtera, nasci secundam multiplicitatis speciem; et illa
        est proportio tripla, ut sequentes ostendunt termini: 2 4 6. Inter quattuor et duo, dupla
        proportio est; inter sex et quattuor, sesqualtera; inter sex et duo, tripla. Vel potest poni
        dupla proportio ad gravem partem et sesqualtera ad acutam, mutato termino medio, ut ponatur
        trinarius pro eo et maneant primi extremi termini; et disponantur sic: 2 3 6.</p>
      <p xml:id="JACSP2A0376">Idem declaretur in chordis: Sint tres chordae et prima et maior ad mediam
        sit dupla, et illa media ad tertiam sit sesqualtera. Sequitur ex hoc ut prima ad tertiam sit
        tripla, et eadem inter extremas nascetur chordas proportio, si media, respectu maioris, fit
        subsesqualtera, et, ad minorem, dupla. Similiter si sint tres voces, secundum sub et supra,
        et media ad graviorem habeat diapason, et eadem media ad aliam habeat diapente, extremae
        inter se habebunt diapason cum <pb n="[60]"/>diapente. De his patent exempla:</p>
      <p xml:id="JACSP2A0377">| [P2, 62r in marg.] (Vide Appendix: VIIIa).</p>
      <p xml:id="JACSP2A0378">| [P1, 47r; F, 110v in marg.] Item dictum est hanc consonantiam constare
        ex diapason, diatessaron et tono. Harum enim proportiones, simul iunctae, triplam reddunt
        proportionem, et partes illae, simul iunctae, hanc faciunt consonantiam. Patet hoc in
        numeris primo.</p>
      <p xml:id="JACSP2A0379">Sumantur numeri sequentes: 24 12 9 8.</p>
      <p xml:id="JACSP2A0380">Inter 24 et 12, dupla iacet proportio in qua diapason fundatur: inter 12
        et 9, sesquitertia, in qua diatessaron, ut nunc supponimus; inter 9 et 8, sesquioctava, in
        qua tonus. Comparentur iam inter se extremi termini illarum habitudinum, et apparebit, inter
        illos, tripla proportio; et illa est quam quaerimus. Et hic quidem duplam proportionem ad
        numeros maiores, qui gravitatem denotant, posuimus, et sesquitertiam proportionem, et
        sesquioctavam ad minores numeros.</p>
      <p xml:id="JACSP2A0381">Posset autem e converso fieri, ut in his patet terminis: 36 32 24 12. Item
        posset poni sesquioctava proportio inter duplam et sesquitertiam, sicut tonus potest mediare
        inter diapason et diatessaron, vel e converso, ut termini denotant sequentes: 36 18 16 12,
        vel e converso, quoad duplam et sesquitertiam proportionem, ut hic: 48 36 32 16.
        Qualitercumque autem tres illae proportiones, scilicet dupla, sesquitertia et sesquioctava,
        invicem combinantur, in extremis terminis illarum comparationum tripla proportio semper
        invenitur.</p>
      <p xml:id="JACSP2A0382">Consimiliter, si dictae tres proportiones in chordis observentur, tripla
        proportio | [F, 111r in marg.] inter extremas nascetur et resonabunt illae consonantiam
        hanc. Sint enim quattuor chordae, prima et longior ad secundam dupla, et illa secunda ad
        tertiam sesquitertia, quae ad quartam sit sesquioctava. Sequitur ex hoc, inter extremas
        illas chordas, triplam esse proportionem, et possunt dictae tres proportiones in chordis
        diversimode combinari, ut ostensum est in numeris. Sint etiam quattuor soni et inter primum,
        scilicet graviorem, ad secundum sit diapason, ad quem tertius sonet diatessaron, et quartus
        ad illum distet tono; distabit ille quartus a primo <pb n="[61]"/>per diapente et diapason.
        Tonus enim cum diatessaron facit diapente. Et possunt esse ibi varietates illae quae tactae
        sunt in numeris. Haec ut magis appareant, quae sequuntur descriptiones videantur:</p>
      <p xml:id="JACSP2A0383">| [P2, 62v in marg.] (Vide Appendix: VIIIb).</p>
      <p xml:id="JACSP2A0384">Item dictum est consonantiam istam constare ex bis diapente et
        diatessaron. Hoc patet in numeris, si duae continuae proportiones sesqualterae cum una
        sesquitertia triplam faciant proportionem.</p>
      <p xml:id="JACSP2A0385">Sumantur igitur, ad experiendum hoc, hi termini: 18 12 8 6.</p>
      <p xml:id="JACSP2A0386">Sunt hic duae continuae proportiones sesqualterae, una inter primum
        terminum et secundum, alia inter illum secundum et tertium, et una sesquitertia inter
        tertium terminum et quartum, qui est minimus terminus. Modo planum est, inter extremos
        terminos illos, triplam esse proportionem.</p>
      <p xml:id="JACSP2A0387">Possent autem poni dictae proportiones e converso in terminis qui
        sequuntur: 24 18 12 8. Sed primus modus convenientior est.</p>
      <p xml:id="JACSP2A0388">Idem patet in quattuor chordis, quarum maior ad secundam sesqualteram
        habeat proportionem, et consimilem proportionem habeat illa media ad tertiam, et illa tertia
        sesquitertiam ad quartam. Si sic fiat, habebit prima ad quartam triplam proportionem, et in
        sonis, si hoc fiat, haec consonantia proveniet. Bis enim diapente et diatessaron octo
        faciunt tonos cum tribus minoribus semitoniis. Sequuntur exempla de his:</p>
      <p xml:id="JACSP2A0389">(Vide Appendix: VIIIc).</p>
      <p xml:id="JACSP2A0390">| [P1, 47v in marg.] Item, sicut hanc reddunt consonantiam bis diapente et
        diatessaron (et posset mediare diatessaron inter duas diapente, licet de hoc non
        exemplificaverimus), sic eandem reddunt consonantiam bis diatessaron, diapente et tonus.
        Harum enim partialium consonantiarum proportiones, simul iunctae, triplam faciunt
        proportionem et illarum, simul iunctae, voces VIII tonos cum tribus minoribus semitoniis
        constituunt.</p>
      <p xml:id="JACSP2A0391">Sumantur hi termini: 48 36 27 18 16.</p>
      <p xml:id="JACSP2A0392">Primus terminus, qui maximus illorum est, sesquitertius est ad secundum,
        et secundus ad tertium; tertius autem ad <pb n="[62]"/>quartum sesqualter est, et quartus ad
        quintum sesquioctavus; primus autem ad quintum triplex; et possunt esse diversae situationes
        dictarum proportionum inter se, ut de prioribus partibus est. Si quis autem dictas
        proportiones in chordis observaverit, nascetur inter extremas chordas tripla proportio, et
        illae, simul pulsae, hanc resonabunt | [P2, 63r in marg.] consonantiam. Et consimiliter est
        in sonis, ut in exemplis patet:</p>
      <p xml:id="JACSP2A0393">(Vide Appendix: VIIId).</p>
      <p xml:id="JACSP2A0394">Rursus ter diatessaron cum duobus tonis, quoad voces et proportiones suas,
        simul iunctas, hanc in sonis reddunt consonantiam, et, in numeris, ipsius fundamentalem
        proportionem. Sed oportet | [F, 111v in marg.] hic numeros sumere maiores; et sint hi: 192
        144 108 81 72 64.</p>
      <p xml:id="JACSP2A0395">Non possent sumi minores ad hoc declarandum propositum. Primus, qui est
        maximus tactorum numerorum, est sesquitertius ad secundum, et ille secundus similiter est
        sesquitertius ad tertium, et tertius ad quartum; nam, quilibet illorum minorem, cui
        comparatur, habet totum et illius tertiam partem praecise; sic sunt ibi tres continuae
        proportiones sesquitertiae. Item quartus ad quintum est sesquioctavus, et similiter quintus
        ad sextum, et sic sunt ibi duae sesquioctavae proportiones continuae inunctae tribus
        sesquitertiis. Videatur igitur extremorum terminorum proportio. Illa est quam quaerimus,
        scilicet tripla, in qua fundatur consonantia de qua nunc tractamus. Hae proportiones si
        serventur in chordis, exhibit inter extremas chordas tripla proportio. Disponantur enim sex
        chordae, et sit prima ad secundam sesquitertia, similiter illa ad tertiam, et tertia ad
        quartam; quarta vero ad quintam sesquioctava, et similiter illa ad sextam. Si sic fiat, erit
        prima ad sextam tripla. Similiter et in sonis, dictae partes hanc reddunt consonantiam, ut
        probat exemplorum sequens positio:</p>
      <p xml:id="JACSP2A0396">(Vide Appendix: VIIIe).</p>
      <p xml:id="JACSP2A0397">Quamvis haec consonantia contineat in se partes alias, sufficiant tamen
        priores inductiones, quia illae respiciunt partes ipsius principaliores quarum proportiones
        sunt multiplices vel superparticulares.</p>
      <p xml:id="JACSP2A0398">Constat enim haec consonantia ex diapason cum maiore <pb n="[63]"/>semitonio et semitritono. Item, ex diapason cum minore semitonio et tritono. Item, ex
        diapente, tritono et semitritono. Item, ex diapason, ditono et semiditono. Item, ex
        hexatono, semitonio minore et semitritono, et ex multis aliis partibus non multum notis, non
        facilis prolationis, et quarum proportiones taediosiores sunt, quia superpartientes.</p>
      <p xml:id="JACSP2A0399">Iam | [P2, 63v in marg.] multipliciter patet, quod proportio et quae locum
        habeat in hac consonantia, in qua locum habere potest tam medietas directa quam permutata |
        [P1, 48r in marg.] in numeris, chordis et sonis.</p>
      <p xml:id="JACSP2A0400">In numeris, si sic dicatur: "Sicut se habent IX ad III, sic VI ad II", est
        hic medietas geometrica secundum triplam proportionem. Et si inferatur: "Ergo, sicut habent
        se IX ad VI, sic III ad II", est transmutata medietas.</p>
      <p xml:id="JACSP2A0401">Quantum ad chordas, imaginentur quattuor chordae quarum prima ad secundam
        sit tripla, et similiter tertia ad quartam. Adhuc sit prima ad tertiam sesquioctava,
        similiter et secunda ad quartam. Hoc supposito, quantum ad dictas chordas, sic dicatur:
        "Sicut se habet prima ad secundam, sic tertia ad quartam". Et inferatur in ulterius: "Ergo
        sicut se habet prima ad tertiam, sic secunda ad quartam". In primo processu est directa
        medietas, in secundo transmutata.</p>
      <p xml:id="JACSP2A0402">In vocibus autem sic: "Sicut se habent voces ipsius .C. gravis, idest
        Cfaut, ad voces .g. acutae, idest gsolreut in regula, ita se habent voces .D. gravis, id est
        Dsolre, ad voces .a. superacutae, idest alamire in spatio". Et, permutatim: "Ergo sicut se
        habent voces ipsius Cfaut ad voces ipsius Dsolre, ita se habent voces ipsius gsolreut in
        regula ad voces ipsius alamire in spatio". Et in multis aliis locis compositionis gammatis
        possent tales fieri comparationes.</p>
      <p xml:id="JACSP2A0403">Quae autem hic gratia exempli tangimus de clavibus et vocibus
        compositionis monochordi, quod in gammate continetur, inferius magis apparebunt.</p>
      <p xml:id="JACSP2A0404">Est autem notandum quod, quamvis consonantia ista sit alta, quia multum
        distant ab invicem eius extremae voces, potest tamen habere locum in motettis, cantilenis,
        conductis et organis, ubi non sunt nisi duo cantus; magis tamen habet locum, ubi sunt tres
        mensurati cantus vel plures, ut in triplis et quadruplis. Qui enim plures mensuratos cantus
        facit, pluribus uti potest consonantiis.</p>
      <p xml:id="JACSP2A0405">
        <pb n="[64]"/>Capitulum XXII.</p>
      <p xml:id="JACSP2A0406">Consonantia ista an sit in partes aequales divisibilis.</p>
      <p xml:id="JACSP2A0407">Resolubilis est haec consonantia in partes multas, cum multas partes, ut
        est visum, in se contineat quae ipsam, simul sumptae, reddunt; et principalior eius divisio
        est in diapason et diapente, a quibus denominatur; et conveniens est, cum huius extremae
        voces multum sint distantes, ut aliqua vox vel aliquae, quae eius denotant partes, medient
        inter illas.</p>
      <p xml:id="JACSP2A0408">Cum autem dividitur in diapason et diapente, vox medians, si ad gravem
        vocem extremam habet diapason, ad acutam habet diapente, vel e converso.</p>
      <p xml:id="JACSP2A0409">Recipit autem haec consonantia multas alias divisiones in partes
        integrales, quia multas tales partes habet, ut est visum. Nullam tamen recipit in duas
        partes aequales vel tres.</p>
      <p xml:id="JACSP2A0410">Hoc enim eius repugnat proportioni, hoc repugnat eius vocibus.</p>
      <p xml:id="JACSP2A0411">Tripla enim proportio indivisibilis est in duas proportiones aequales,
        similiter et in tres, non obstante quod numerus triplex in tres partes aequales divisibilis
        sit, ut supra visum est de numero duplo, quia rationes ibi positae et hic locum habent.</p>
      <p xml:id="JACSP2A0412">Hoc etiam patet in sonis, quia octo toni cum tribus minoribus semitoniis
        nec possunt in duas partes aequales dividi, nec in tres. Et inter XII voces quas continet
        haec consonantia, nulla media aequalem distantiam ab extremis habere potest, similiter nec
        duae illas partes inaequas dividere possunt.</p>
      <p xml:id="JACSP2A0413">Haec de diapente cum diapason nunc dicta sufficiant. De bis diapason
        prosequamur.</p>
      <p xml:id="JACSP2A0414">Capitulum XXIII.</p>
      <p xml:id="JACSP2A0415">Quid sit bis diapason.</p>
      <p xml:id="JACSP2A0416">Bis diapason est consonantia inaequalium vocum aequisonantium in quadrupla
        fundata proportione.</p>
      <p xml:id="JACSP2A0417">Voces huius consonantiae, quamvis sint multum inaequales, <pb n="[65]"/>quia multum a se distantes, dicuntur tamen, secundum Ptolomaeum, aequisonantes propter
        magnam unionem et concordiam quam in se continent, et, in hoc, cum diapason convenit haec
        consonantia. Has enim solas Ptolomaeus vocat aequisonantes, et omnibus ceteris consonantiis
        vocum inaequalium praeponit eas, ut ceteris perfectiores. Videtur enim Ptolomaeus ordinasse
        consonantias inspiciendo ad ipsarum concordiam maiorem et minorem, Nicomachus vero, ad
        ipsarum proportionem. Nec videtur inconveniens ut, secundum diversas considerationes, una
        consonantia aliam praecedat et sequatur. Haec enim priorem praecedit ratione concordiae et
        bonae mixtionis vocum suarum extremarum, sed sequitur eam ratione proportionis, | [P2, 64r
        in marg.] quia tripla proportio quadruplam antecedit. In hoc autem quod haec consonantia
        fundari dicitur in quadrupla proportione, ceteris ab omnibus distinguitur consonantiis. Haec
        enim sibi soli competit et omni.</p>
      <p xml:id="JACSP2A0418">Quod autem haec consonantia melioris sit concordiae quam praecedens
        veniatque communiter bonitas consonantiae, ex ipsa proportione forte provenit, quia partes
        principaliores ipsius perfectiores meliorisque sunt mixtionis quam praecedentis, ut bis
        diapason quam diapente cum diapason. Compositum autem naturam sapit componentium. Haec enim
        ex duabus partibus aequisonantibus componitur, alia vero ex aequisonante et consona. Etiam
        quadrupla proportio ex duabus perfectissimis surgit proportionibus, scilicet ex duabus
        duplis, tripla autem ex dupla et sesqualtera. Plus autem inter se conveniunt et uniuntur
        duae duplae proportiones quam sesqualtera cum dupla. Quid igitur mirum, si soni, in
        quadrupla fundati proportione, magis ad invicem uniantur et melioris sint mixtionis quam qui
        in tripla?</p>
      <p xml:id="JACSP2A0419">Potest tamen quadrupla proportio ex multis aliis surgere proportionibus,
        quia consonantia haec multas alias habet partes quae ipsam reddunt in sonis, et illarum
        proportiones quadruplam proportionem in qua dicitur haec consonantia fundari, ut se habent
        VIII ad II et IIII ad unitatem, qui sunt minimi termini quadruplae proportionis. Et quod
        haec consonantia in quadrupla fundetur proportione, patet in sonoris instrumentis.</p>
      <p xml:id="JACSP2A0420">
        <pb n="[66]"/>Sufficiat autem, de hac consonantia et aliis, proportiones declarare in
        chordarum mensuris. In paucioribus enim via, magis experimento, addiscere possumus psalterii
        chordas quadruplam inter se proportionem habentes hanc resonare consonantiam, ut sequens
        aperit descriptio:</p>
      <p xml:id="JACSP2A0421">(Vide Appendix: VIIII).</p>
      <p xml:id="JACSP2A0422">| [P1, 48v in marg.] Capitulum XXIIII.</p>
      <p xml:id="JACSP2A0423">De nomine huius consonantiae.</p>
      <p xml:id="JACSP2A0424">Consonantia ista nomine caret proprio, sicut et praecedens. Ideo, propter
        nominum penuriam, ex aliquibus suis partibus nominatur, similiter et a vocum numero quem
        continet. Dicitur enim bis diapason, quia diapason duplicata et bis dupla proportio hanc
        praecise faciunt consonantiam et ipsius quadruplam constituunt proportionem. Licet autem
        consonantia haec multas alias contineat partes, illae tamen perfectiores sunt et digniores
        quae tactae sunt. Ideo convenientius ab illis nuncupatur.</p>
      <p xml:id="JACSP2A0425">Et bene dicitur aequisona, non modo propter bonam concordiam et mixtionem
        vocum suarum extremarum, sed propter aequisonantiam dictarum suarum partium a quibus nomen
        trahit et mensuram.</p>
      <p xml:id="JACSP2A0426">Adhuc, cum habeat haec consonantia, praeter voces extremas, XIII
        intermedias, dicitur una quintadecima. Tot enim voces in bis diapason continentur, et, inter
        voces clavium hanc resonantes consonantiam, quindecim soni sunt, ut exemplum notat
        suppositum:</p>
      <p xml:id="JACSP2A0427">(Vide Appendix: X).</p>
      <p xml:id="JACSP2A0428">| [P2, 64v in marg.] Continetur haec consonantia sexies in compositione
        gammatis, ut a .[Gamma]. graeca, idest Gammaut, in ipsam .g. latinam, scilicet in gsolreut,
        non in spatio, sed in regula. Et de hoc est exemplum praepositum. Item de prima littera
        latina .A., scilicet de Are in .a. consimilem litteram, id est alamire in spatio, et sic
        usque ad quintam litteram latinam, scilicet ab .E. Elami in .e. ultimam litteram et clavem
        quae est ela.</p>
      <p xml:id="JACSP2A0429">Et hic potest adverti quod consonantia haec, pro extremis <pb n="[67]"/>vocibus suis, clavem consimilium litterarum respicit, ad denotandum forsitan summam
        unionem et concordiam extremarum vocum huius symphoniae, in hoc cum diapason conveniens. Sed
        hic inter extremas voces una mediat consimilis littera, non in diapason.</p>
      <p xml:id="JACSP2A0430">Item continet haec consonantia X tonos cum quattuor minoribus semitoniis,
        ut ex descriptione prius facta patet, et ex partibus suis quascumque quae, simul sumptae,
        secundum sub et supra, ipsam reddunt praecise. Per hoc autem ab omni alia separatur
        consonantia.</p>
      <p xml:id="JACSP2A0431">Item, a quindecim vocibus quas continet consonantia, pentadecachordum
        vocatum est, in quo quindecim chordae sunt principaliores et stabiliores. Nam, etsi
        superaddantur quaedam ad resonandum quinque tetrachorda secundum tria genera, de quibus
        infra dicemus, extremarum tamen chordarum soni ultra bis diapason non procedunt. Haec enim
        est consonantia quarum soni extremi, secundum Antiquos, maxime a se distant; unde, supra bis
        diapason non ascendebant.</p>
      <p xml:id="JACSP2A0432">Capitulum XXV.</p>
      <p xml:id="JACSP2A0433">Consonantia ista simplex sit an composita.</p>
      <p xml:id="JACSP2A0434">Simplex est haec consonantia ratione suae proportionis. Quadrupla enim
        proportio speciem respicit simplicem, quia tertiam numeri multiplicis, nec obstat quod ex
        duabus duplis et ex multis aliis surgit proportionibus. Declaratum enim est supra quod
        duplex formaliter cum duplici non componitur, non superparticularis cum superparticulari,
        non etiam superpartiens cum superpartiente; etiam, ex mixta et simplici proportione,
        quandoque, simplex provenit proportio.</p>
      <p xml:id="JACSP2A0435">Inspiciendo autem ad nomen huius consonantiae, dicitur haec consonantia
        composita, qualiscumque sit illa compositio, quia illa non a nomine sed significata re debet
        de quidditate et natura alicuius iudicari. Secundum enim Simplicium <pb n="[68]"/>super
        Aristotelis praedicamenta, nomen ipsum non facit aliquid privativum sed res ipsa et
        similiter est de simplicitate vel compositione alicuius rei. Adhuc inspiciendo ad partes
        quas haec continet consonantia, ipsa dicitur multipliciter composita et magis quam aliqua
        praecedens, quia continet in se partes omnes quas illae continent et plus. Quod enim
        continet ad totum, et partes continet illius.</p>
      <p xml:id="JACSP2A0436">Constat haec consonantia ex bis diapason, ut est dictum. Illarum enim
        partium proportiones simul iunctae, hoc est proportiones duae duplae, quadruplam reddunt
        proportionem, ut in his patet terminis: 8 4 2. Similiter si tres sint psalterii chordae et
        maior dupla sit ad mediam et illa media dupla sit ad tertiam, erit inter extremas
        proportionum quadrupla, et, si tangantur, hanc consonabunt consonantiam. Consimiliter est de
        tribus sonis quorum medius ad graviorem habet diapason. | [P1, 49r in marg.] Similiter et
        tertius ad medium diapason erit, inter extremos sonos bis diapason. Et hoc, licet sit multum
        clarum, tamen, quia istae sunt principaliores partes istius consonantiae, exemplificemus de
        illis:</p>
      <p xml:id="JACSP2A0437">(Vide Appendix: XIa).</p>
      <p xml:id="JACSP2A0438">| [P2, 65r; F, 111v in marg.] Item continet in se haec consonantia bis
        diapente et bis diatessaron. Patet hoc per praedictas partes. Diapason enim constat ex
        diapente et diatessaron. Haec autem continet in se bis diapason.</p>
      <p xml:id="JACSP2A0439">Possunt autem dictae partes ad invicem multipliciter ordinari, ut primo ad
        gravem partem ponatur diapente, secundo diatessaron, tertio diapente, quarto diatessaron;
        quem ordinem in proportionibus numeralibus servant termini sequentes: 12 8 6 4 3.</p>
      <p xml:id="JACSP2A0440">Vel, primo, possent poni duae diapente continuae et, secundo, duae
        diatessaron continuae iuxta terminos hos: 36 24 16 12 9, vel e converso, ut in his patet
        terminis: 32 24 18 12 8. Primus modus in sonis est convenientior, ultimus ineptior.</p>
      <p xml:id="JACSP2A0441">Qualitercumque autem dictae partes combinentur, semper in extremis
        terminis apparet quadrupla proportio, et similiter esset in chordis, si tactas haberent
        proportiones. Similiter extremae voces dictarum partium bis diapason resonant. Potest autem
        hoc satis ex dictis concipi sine speciali exemplorum positione, quia longum esset de
        singulis exempla ponere.</p>
      <p xml:id="JACSP2A0442">
        <pb n="[69]"/>Item constat haec consonantia ex priore, scilicet ex diapason et diapente et
        ex diatessaron. Addit enim, supra priorem, diatessaron, sicut praecedens, supra diapason,
        diapente. Nam, sicut sesqualtera proportio, iuncta duplae, triplam parit proportionem, sic
        sesquitertia, iuncta triplae, procreat quadruplam, ut in his patet terminis: XII IIII III.
        Et consimiliter est in chordis et sonis.</p>
      <p xml:id="JACSP2A0443">Item componitur haec consonantia ex quater diatessaron et tono et tono, ut
        in numerorum proportionibus ostendunt termini sequentes: 256 192 144 108 81 72 64. Maximus
        horum terminorum ad secundum sesquitertius est, et ille sesquitertius ad tertium, et tertius
        sesquitertius ad quartum, et quartus sesquitertius ad quintum. Sic sunt ibi quattuor
        sesquitertiae proportiones continuae, sic quater | [F, 112r in marg.] diatessaron. Quintus
        autem sesquioctavus est sexto termino, et ille sesquioctavus septimo et minimo termino.
        Inter extremos autem terminos proportio quadrupla est. Idem esset in septem chordis, si
        tactae proportiones servarentur in eis, similiter et in septem sonis. Et haec possunt
        apparere ex exemplis ultimo positis de diapason et diapente, quia sufficit illis exemplis
        addere semel diatessaron, vel unam sesquitertiam proportionem cum tribus quae sunt ibi.</p>
      <p xml:id="JACSP2A0444">Adhuc constat haec consonantia ex ter diapente et semiditono, quia harum
        proportiones partium quadruplam reddunt proportionem, ut in terminis continetur sequentibus:
        108 72 48 32 27. Maior enim horum terminorum sesqualter est secundo termino, et ille
        secundus sesqualter tertio termino, qui tertius sesqualter est quarto, et quartus est quinto
        superquinquipartiens vicesimas septimas in qua proportione fundatur semiditonus, ut nunc
        supponimus et infra declarabitur. Extremi autem numeri quadruplam inter se proportionem
        habent. Idem esset in quinque chordis sic proportionatis ut termini numerales iam positi.
        Similiter dictae partes, in sonis sic ordinatae, secundum sub et supra, ut est tactum, bis
        diapason constituerent, ut ostendunt sequentes descriptiones:</p>
      <p xml:id="JACSP2A0445">(Vide Appendix: XIb).</p>
      <p xml:id="JACSP2A0446">
        <pb n="[70]"/>Praeter dictas huius consonantiae partes, habet ipsa multas alias quae, simul
        sumptae, constituant ipsam modis dictis. Sed sufficiant inductiones de praedictis factae
        quae perfectiores sunt et notiores. Quotquot enim fiunt tales inductiones, ad idem redit.
        Possunt namque distinctae viae ad eundem tendere terminum, nec est inutile, quod scitur uno
        modo, illud scire et alio modo.</p>
      <p xml:id="JACSP2A0447">Iam patet proportionem et quam in hac | [P2, 65v in marg.] consonantia
        locum tenere, in qua medietas locum habet in numeris sic: "Sicut se habent VIII ad II, sic
        IIII ad unum"; et, permutatim: "Sicut se habent VIII ad IIII, sic duo ad unitatem".</p>
      <p xml:id="JACSP2A0448">Et in chordis, si sint quattuor chordae quarum prima ad secundam quadrupla
        sit, similiter tertia ad quartam; | [P1, 49v in marg.] adhuc prima ad tertiam sit dupla,
        similiter secunda ad quartam; harum prima vocetur .a., secunda .b., tertia .c., quarta .d.
        Tunc sic: "Sicut se habet .a. ad .b., sic .c. ad .d."; et, permutatim: "Sicut se habet .a.
        ad .c., sic .b. ad .d.".</p>
      <p xml:id="JACSP2A0449">In sonis, vero, sic: "Sicut se habet ut de Gammaut ad voces gsolreut in
        regula, sic re de Are ad voces alamire superacutae, sive in spatio"; et permutatim: "Sicut
        se habet ut de Gammaut ad re de Are, sic voces gsolreut in regula ad voces alamire in
        spatio". Et in aliis clavium vocibus tales fieri possunt comparationes.</p>
      <p xml:id="JACSP2A0450">Huius consonantiae et praecedentis in cantibus voces extremae, propter
        nimiam distantiam, immediate simul non iunguntur. Raro etiam aliqui cantus tantum ascendunt
        vel descendunt et, in cantibus planis qui alicuius toni vel modi sunt, qui supra suum finem
        tantum ascenderet, irregularis esset. Hinc est quod, cum mulieres et pueri graciles et altas
        voces habeant, extremas acutas harum consonantiarum voces, contra viros qui graves, levius
        proferre possunt, si tamen puerorum voces mulierumque, quas quassas et falsas quidam vocant,
        ad virorum voces consonantias perfecte resonent.</p>
      <p xml:id="JACSP2A0451">Capitulum XXVI.</p>
      <p xml:id="JACSP2A0452">De divisione huius consonantiae.</p>
      <p xml:id="JACSP2A0453">Manifestum ex dictis potest esse bis diapason in partes multas integrales
        partibilem esse, quia multas tales <pb n="[71]"/>continet partes, sed principalior eius
        divisio est in diapason et diapason, quae partes eius perfectiores, notiores sunt et
        aequales.</p>
      <p xml:id="JACSP2A0454">Quadrupla enim proportio in duas aequales proportiones, scilicet in duplam
        et duplam, distinguibilis est. Duae enim duplae proportiones continuae, sicut tactum est,
        quadruplam proportionem praecise reddunt et, inter terminos quadruplae proportionis, semper
        mediat terminus qui talem proportionem habet ad minorem terminum qualem habet maior terminus
        ad ipsum, sive sint primi termini quadruplae proportionis, ut quattuor et unitas inter quos
        binarius medians duplex est unitatis et subduplus quaternarii, sive sint quicumque alii
        secundarii termini.</p>
      <p xml:id="JACSP2A0455">Item si sint tres chordae et maior ad tertiam, quae minor est inter illas,
        sit quadrupla, quae mediat inter illas ipsas aequaliter potest respicere, quia potest esse
        dupla minori et subdupla maiori, et aequaliter dividere potest sonos chordarum extremarum
        illarum, diapason ad unam et diapason habendo ad aliam. Etiam, inter extremos sonos huius
        consonantiae, prout in compositione continentur gammatis, ut est prius tactum, mediat semper
        unus sonus qui aequaliter sonos illos respicit extremos, ut exempla demonstrant praeposita,
        et hoc generale est omni consonantiae, quae surgit per geminationem praecisam alicuius
        consonantiae, divisibilem esse in partes aequales duas, ut est ditonus, bis diatessaron, bis
        diapente, et sic de consimilibus.</p>
      <p xml:id="JACSP2A0456">In hoc autem quod haec consonantia divisibilis est in partes duas aequas a
        diapason, et diapason, et diapente, et ab omnibus consonantiis in proportionibus fundatis
        superparticularibus distinguitur. Est autem notandum quod vox aequaliter medians inter voces
        extremas huius consonantiae vicem gerit duarum vocum quia ad utramque comparatur illarum
        duas continuans diapason, sicut terminus medians in quadrupla proportione duas continuat
        duplas proportiones, et sic assimulatur medietati continuae. | [F, 112r in marg.] Adhuc
        divisibilis est haec consonantia in multas partes inaequales quas continet, quae, simul
        sumptae, ipsam possunt reddere, ut de aliquibus tactum est.</p>
      <p xml:id="JACSP2A0457">Iam igitur habemus tres consonantias in proportionibus fundatas
        multiplicibus: primam, scilicet diapason, in prima, scilicet in dupla; secundam, scilicet
        diapason cum diapente, in secunda, scilicet in tripla; tertiam, idest bis diapason, <pb n="[72]"/>in tertia, scilicet in quadrupla. Qua in re, nulla inter illas mediare potest
        consonantia in multiplici fundata proportione, nec illas praecedere.</p>
      <p xml:id="JACSP2A0458">Sed, an possit sequi, videtur quod sic, si ex ter diapason consonantia
        possit fieri, quia fundatur in octupla proportione quae est simplex proportio multiplex.
        Consurgit enim octupla proportio ex additione duplae proportionis | [P2, 66r in marg.] ad
        quadruplam, ut in his patet terminis: XVI IIII II. Inter XVI et IIII est quadrupla
        proportio; inter quattuor et duo, dupla, sed, inter XVI et duo, octupla. Et talis
        consonantia non est divisibilis in duas partes aequales, sed in tres, quia consurgit ex
        triplatione ipsius diapason, sicut tritonus ipsius toni. Etiam octupla proportio tres
        duplices in se | [F, 112v in marg.] continet proportiones praecise, ut sequentes ostendunt
        termini: 16 8 4 2. Adhuc est reperibilis consonantia quaedam media inter bis diapason et ter
        diapason, in multiplici fundata proportione, scilicet diapente cum bis diapason. Haec enim
        in sextupla fundatur proportione nam sesqualtera proportio, quadruplae iuncta proportioni,
        sextuplam inducit, ut patet in his terminis: XII III II. Primus ad secundum quadruplex est,
        et ille ad ultimum sesqualter, ad quem primus sextuplus est, eum sexies continens. Sed haec
        de his nunc ex incidenti dicta sunt, de quibus infra forsitan amplius loquemur</p>
      <p xml:id="JACSP2A0459">De tribus dictis consonantiis, scilicet diapason, diapason cum diapente et
        bis diapason, quoad immediatas ipsarum extremas voces, exempla subiecimus:</p>
      <p xml:id="JACSP2A0460">(Vide Appendix: XII).</p>
      <p xml:id="JACSP2A0461">| [P1, 50r in marg.] Haec de consonantiis supra proportiones fundatis
        multiplices nunc dicta sufficiant. De fundatis supra proportiones superparticulares
        prosequamur, et postea veniemus ad eas quae supra proportiones fundantur superpartientes et
        supermixtas. Inter fundatas autem supra proportiones superparticulares primo de diapente
        tractabimus.</p>
      <p xml:id="JACSP2A0462">
        <pb n="[73]"/>Capitulum XXVII.</p>
      <p xml:id="JACSP2A0463">Quid sit diapente.</p>
      <p xml:id="JACSP2A0464">Diapente est consonantia vocum inaequalium concorditer sonantium in
        sesqualtera consistens proportione. Per hoc, quod dicitur "concorditer sonantium", convenit
        diapente cum consonantiis quarum voces, simul prolatae, concordant et auditui placent. Est
        enim diapente, secundum Ptolomaeum, de numero consonantiarum quarum voces sunt consonae, a
        consonando, idest a concordando, dictae, et non a simul sonando solum. Sed, per hoc, quod
        additur, "in sesqualtera consistens proportione", ab omnibus distinguitur consonantiis. Est
        autem sesqualtera proportio nascens habitudo inter terminos inaequales, quorum maior minorem
        habet totum et eius mediam partem praecise, ut sunt tria et duo, qui sunt minimi et primi
        termini huius proportionis, vel VI et IIII, qui sunt primi secundarii termini dictae
        proportionis.</p>
      <p xml:id="JACSP2A0465">Quod autem diapente in sesqualtera fundatur proportione, nunc leviter
        exemplariterque et per quasdam deductiones partium eius declaretur. In tertio vero libro,
        rationes aliae ponentur ad idem. Consonantiam hanc in sesqualtera fundari proportione
        Pythagoras expertus est in malleorum ponderibus. Nam qui IX ponderabat uncias, ad illum, qui
        sex, diapente resonabat; inter IX autem et VI, sesqualtera iacet proportio.</p>
      <p xml:id="JACSP2A0466">Nec solum in malleis, sed in aliis rebus sonoris, infallibiliter dictam
        proportionem dictae consonantiae fundamentum esse sensibiliter experiri potest. Nam, si
        supra | [P2, 66v in marg.] tertiam chordae partem digitum posueris ad totalem chordam, hanc
        tibi reddet consonantiam. Et similiter, propter causam eandem, duae chordae cytharae vel
        psalterii, quarum una continet aliam insuper et illius mediam partem, diapente, si
        tangantur, sonant, ut sequens denotat descriptio:</p>
      <p xml:id="JACSP2A0467">(Vide Appendix: XIII).</p>
      <p xml:id="JACSP2A0468">Item, sicut tactum est, diapente in sesqualtera fundari proportione per
        partes suas integrales declarare paulo posterius reservamus.</p>
      <p xml:id="JACSP2A0469">
        <pb n="[74]"/>Capitulum XXVIII.</p>
      <p xml:id="JACSP2A0470">De ordine et bonitate huius consonantiae.</p>
      <p xml:id="JACSP2A0471">Praecedit haec consonantia ordine perfectionis et bonitatis ceteras
        consonantias in superparticularibus fundatas proportionibus, scilicet diatessaron et tonum
        (sicut diapason fundatas in proportionibus multiplicibus de quibus iam dictum est), quia
        fundatur in prima proportione superparticularitatis quae perfectior est ceteris, sicut
        diapason in prima multiplicitatis ad quam immediatius sesqualtera reducitur proportio.</p>
      <p xml:id="JACSP2A0472">Etiam, secundum aliquos antiquos musicos, Eubulidem scilicet et Hippasum,
        prout tangit Boethius libro secundo, consonantia haec immediate sequitur diapason,
        antecedens non solum diatessaron et tonum, sed diapente cum diapason et bis diapason. Aiunt
        enim multiplicitatis augmenta superparticularitatis deminutione rato ordine respondere, et
        non posse esse duplum praeter dimidium. Et sic, secundum illos, proportiones multiplices
        multum connexae sunt superparticularibus, et, quod aliquae superparticulares praecedunt
        aliquas multiplices, ut sesqualtera triplam et quadruplam et alias sequentes et, per
        consequens, diapente, quae in sesqualtera fundatur proportione, praecedit diapente cum
        diapason et bis diapason. Duplum enim, ut est dictum, non est sine dimidio; sesqualterum
        etiam dimidium respicit, quia sesqualter est qui alium continet terminum et illius mediam
        partem. Dabit igitur dupla proportio sesqualteram intelligere ad quam, ut est dictum,
        immediatius reducitur. Ex dupla autem sesqualteraque proportione, tripla nascitur proportio,
        in qua diapente cum diapason consistit. Et, sicut si trinario pars tertia iungatur,
        sesquitertia proportio procreatur. Quatrinarius enim trinario sesquitertius est in qua
        proportione consistit diatessaron. Similiter si sesquitertia proportio iungatur triplae,
        quadrupla nascitur proportio, in qua fundatur bis diapason.</p>
      <p xml:id="JACSP2A0473">Ideo, propter dictas causas, tacti musici sic ordinaverunt consonantias:
        primo posuerunt diapason, secundo diapente, tertio diatessaron, quarto diapason ac diapente,
        quinto bis diapason.</p>
      <p xml:id="JACSP2A0474">
        <pb n="[75]"/>Hinc est quod haec consonantia, propter suam bonitatem, discantus inchoare
        potest et finire, et ab ea discantores nuncupantur, nam, de illo qui scit discantare,
        dicitur, quod ipse scit quinthiare, gallice "quintyer".</p>
      <p xml:id="JACSP2A0475">Capitulum XXVIIII.</p>
      <p xml:id="JACSP2A0476">De nomine huius consonantiae.</p>
      <p xml:id="JACSP2A0477">Diapente a numero vocum quas continet nomen traxit. Dictur enim a "dia",
        quod est "de", et "penta", "quinque", quia claudit in se quinque voces, duas extremas et
        tres medias (extramae tamen hanc faciunt consonantiam), vel quia, in compositione gammatis,
        requiritur quinque claves et, in psalterio, quinque chordas. Et propter ea etiam vulgariter
        dicitur una quinta. Haec siquidem consonantia fit de ut in sol et de re in la ascendendo et,
        e converso, descendendo, sine mutatione; clauduntur autem, inter ut et sol, voces tres,
        scilicet re mi fa, et tres similiter inter re et la, scilicet mi fa sol. | [P1, 50v in
        marg.] Potest autem fieri diapente inter voces alias extremas, sed cum mutatione, ut inter
        mi vel la de Elami in spatio, et mi de bfa[sqb]mi in spatio. Et quod diapente quinque voces
        in se claudat in exemplo patet sequenti:</p>
      <p xml:id="JACSP2A0478">| [P2, 67r in marg.] (Vide Appendix: XIIII).</p>
      <p xml:id="JACSP2A0479">In praedicta quinque vocum ipsius diapente descriptione, signari possunt
        quattuor modi quibus haec consonantia decantatur; et in duobus primis modis, non est mutatio
        vocis in vocem; in aliis autem duobus est tam ascendendo quam descendendo. Ad cuius
        evidentiam notandum est quod haec consonantia tres continet in se tonos cum minore semitonio
        et, in hoc, ab omni alia consonantia, si haec praecise sumantur, distinguitur.</p>
      <p xml:id="JACSP2A0480">Hi autem tres toni cum minore semitonio quattuor modis ad invicem possunt
        combinari:</p>
      <p xml:id="JACSP2A0481">Uno modo quod tonus se teneat in duabus extremitatibus, scilicet ad partem
        gravem et acutam huius consonantiae, <pb n="[76]"/>non semitonium, et semitonium aliqualiter
        ponatur in medio etsi non per aequalem distantiam ab extremis. Et hoc fieri potest
        dupliciter:</p>
      <p xml:id="JACSP2A0482">uno modo quod ad partem gravem duo praecedant toni continui et postea
        semitonium sequatur minus et ultimo ad partem acutam ponatur tonus, et sic est in exemplo
        primo posito;</p>
      <p xml:id="JACSP2A0483">alio modo, quasi e converso, ut, ad gravem partem, unus ponatur tonus et
        statim semitonium sequatur minus; deinde ad acutam partem duo ponantur toni continui, et hoc
        denotat exemplum secundum.</p>
      <p xml:id="JACSP2A0484">Vel potest semitonium minus alterum tenere extremum et tres toni continui
        reliquum, et tunc ascendendo minus semitonium;</p>
      <p xml:id="JACSP2A0485">vel se tenet ad partem gravem, sic est exemplum tertium in ascendendo quod
        est procedere ad acutam;</p>
      <p xml:id="JACSP2A0486">vel se tenet minus semitonium ad partem extremam acutam et tres toni ad
        gravem, et sic est quartum exemplum in ascendendo.</p>
      <p xml:id="JACSP2A0487">E converso autem fit in descendendo.</p>
      <p xml:id="JACSP2A0488">In his autem quattuor modis decantandi consonantiam hanc tanguntur
        quattuor eius species de quibus infra dicemus.</p>
      <p xml:id="JACSP2A0489">Reperitur autem haec consonantia in aliis multis locis inter clavium voces
        gammatis. Nam, secundum Guidonem, quattuordecim in vicibus reperitur, sed videtur mihi quod
        quindecim vicibus inter claves computando ela ut ab ut de Gammaut ad voces ipsius. .D.
        gravis sive Dsolre et a re ipsius Are ad voces ipsius Elami in spatio.</p>
      <p xml:id="JACSP2A0490">Et sic consequenter de vocibus unius clavis ad voces quintae clavis postea
        sequentis, praeter quam a Bmi in Ffaut in regula, vel ab Elami in spatio ad fa ipsius
        bfa[sqb]mi in spatio, vel a mi ipsius bfa[sqb]mi in spatio ad voces ipsius ffaut in spatio
        et ab elami in regula ad fa ipsius bfa[sqb]mi in regula.</p>
      <p xml:id="JACSP2A0491">Potest tamen fieri diapente inter praedictas claves per musicam quae falsa
        dicitur, de qua infra loquemur.</p>
      <p xml:id="JACSP2A0492">Et est notandum quod in compositione gammatis, quod si una vocum
        extremarum ipsius diapente sit in regula, reliqua in regula sive loco impari erit, et, si
        una in spatio sive pari loco, alia similiter erit in spatio.</p>
      <p xml:id="JACSP2A0493">Ab hac consonantia pentachordum vocatum est.</p>
      <p xml:id="JACSP2A0494">
        <pb n="[77]"/>Capitulum XXX.</p>
      <p xml:id="JACSP2A0495">Diapente si sit simplex consonantia vel composita.</p>
      <p xml:id="JACSP2A0496">| [F, 112v in marg.] Quantum ad huius consonantiae proportionem quae
        simplex est, ipsa simplex debet reputari sicut et praecedentes, nec impedit hoc si eius
        proportio, scilicet sesqualtera, ex multis aliis surgat proportionibus. Declaratum enim est
        supra, libro primo, quod superparticularis cum superparticulari formaliter non componitur,
        nec multiplex cum multiplici, nec superpartiens cum superpartiente; sed superparticularis et
        superpartiens cum multiplici tantum compositas facere possunt species.</p>
      <p xml:id="JACSP2A0497">Sed inspiciendo ad huius consonantiae partes ipsa dici potest composita,
        ut de praedictis dictum est. Habet enim multas partes quae, simul sumptae, reddunt eam ut
        diatessaron et tonus, tres toni et minus semitonium, ditonus et semiditonus.</p>
      <p xml:id="JACSP2A0498">Dico quod huius consonantiae partes sunt diatessaron | [P2, 67v in marg.]
        et tonus. Patet hoc in numeris, quia sesquioctava proportio, in qua fundatur tonus, iuncta
        sesquitertiae, in qua diatessaron, sesqualteram inducit proportionem, ut in his patet
        terminis: 24 18 16. Vel posset sesquioctava proportio ad partem poni gravem in his terminis:
        IX VIII VI. Sed primus modus in sonis convenientior est.</p>
      <p xml:id="JACSP2A0499">Si sint etiam tres chordae, et prima mediam contineat et eius tertiam
        partem, et illa aliam extremam et illius octavam partem prima tertiam continebit et illius
        partem mediam; sic habebit ad illam sesqualteram proportionem. Quodsi tres sint soni et
        medius ad primum habeat diatessaron et tertius ab illo distet tono, distabit tertius a primo
        per diapente, sicut ostendunt subscriptae figurae:</p>
      <p xml:id="JACSP2A0500">(Vide Appendix: XVa).</p>
      <p xml:id="JACSP2A0501">| [P1, 51r; F, 113r in marg.] Item tres toni continui cum minori semitonio
        diapente constituunt. Tres enim continuae sesquioctavae proportiones cum proportione minoris
        semitonii sesqualteram inducunt proportionem, ut numeri ostendunt qui sequuntur: 729 648 576
        512 486.</p>
      <p xml:id="JACSP2A0502">Sunt hic tres sesquioctavae proportiones continuae <pb n="[78]"/>sumptae
        secundum artem libro primo traditam de continuandis superparticularibus proportionibus, nam
        primus vel maximus terminorum illorum est sesquioctavus secundo, et secundus tertio, et
        tertius quarto qui ad quintum habet proportionem minoris semitonii, ut nunc supponimus; sed
        maximus terminorum illorum minimo sesqualter est, habens illum totum et ipsius partem mediam
        quae est 243. Haec enim pars, bis sumpta, praecise numerum illum reddit qui est 486, et, ter
        sumpta, maximum qui est 729.</p>
      <p xml:id="JACSP2A0503">Vel posset poni semitonii minoris proportio ad partem gravem, quae maiores
        respicit terminos, ut hic: 768 729 648 576 512.</p>
      <p xml:id="JACSP2A0504">Hic inter primum vel maximum terminum et secundum est proportio semitonii
        minoris, et postea sequuntur tres continuae proportiones sesquioctavae; inter extremos autem
        terminos illos est sesqualtera proportio, et sic, ex pluribus superparticularibus
        proportionibus cum una superpartiente quae est semitonii minoris, sesqualtera simplex
        nascitur proportio quae, cum sit prima inter proportiones superparticulares, ex aliis non
        componitur formaliter.</p>
      <p xml:id="JACSP2A0505">Tactae proportiones, si in quinque serventur chordis, apparebit inter
        extremas chordas sesqualtera proportio, et si tangantur, diapente resonabunt. Idem etiam
        erit in sonis et hi modi tacti sunt prius in tertio et quarto modo cantandi diapente. Sed
        adhuc de his iuxta modum alium exempla ponamus:</p>
      <p xml:id="JACSP2A0506">(Vide Appendix: XVb).</p>
      <p xml:id="JACSP2A0507">| [P2, 68r in marg.] Adhuc consonantiam hanc reddunt ditonus et
        semimditonus, et hoc quidem in numeris et exemplis iam positis apparere potest. Nam, ubi
        sunt tres toni cum minore semitonio, quod diesis vocatur, si ex una parte duo sumuntur toni,
        quod remanet semiditonus est. Consistit enim semiditonus ex tono et minore semitonio, sicut
        ditonus ex duobus tonis. Sed, quia in praedictis exemplis nec ditonus, nec semiditonus
        formaliter ponebantur, quia et distincti ad invicem erant toni et minus semitonium a tonis,
        et illorum | [F, 113v in marg.] proportiones, hic exemplum ponetur, in quo duo toni ex una
        parte simul commixti sunt ut formaliter ditonum faciant et una proportio ditonialis illis
        respondeat, et, ex alia parte, <pb n="[79]"/>tonus cum diesi misceatur ut fit semiditonus.
        Et, per consequens, in hoc modo non erunt nisi duae partes iam dictae quae, simul iunctae,
        diapente reddant.</p>
      <p xml:id="JACSP2A0508">Et ponentur hic termini pauciores et minores. Ubi enim sunt duae partiales
        consonantiae, tres sufficiunt termini, quia non ibi sunt nisi duae distinctae proportiones.
        Similiter tres sufficiunt chordae et tres soni.</p>
      <p xml:id="JACSP2A0509">Dico igitur quod ditonus et semiditonus partes sunt ipsius diapente quae,
        simul sumptae, ipsam praecise reddunt et in numeris, et in chordis, et sonis.</p>
      <p xml:id="JACSP2A0510">In numeris enim ditonialis proportio, iuncta semiditonali, sesqualteram
        inducit proportionem, ut in numeris patet sequentibus: 81 64 54. Nam inter primum et
        secundum est ditoni proportio, et inter secundum et tertium semiditoni; inter extremos autem
        terminos, sesqualtera proportio est. Et hic quidem ditonus ad gravem se tenet partem,
        semiditonus ad acutam. E converso vero est in terminis qui sequuntur: 96 81 64. In his
        exemplis, duae superpartientes proportiones sesqualteram reddunt, quia proportio ditoni
        superpartiens est similiter, et semiditoni; sed specie distinguuntur, ut infra patebit.</p>
      <p xml:id="JACSP2A0511">Dictae proportiones si in tribus chordis observentur, proveniet, inter
        extremas chordas, sesqualtera proportio. Et consimiliter erit de sonis tribus quorum altior
        habeat semiditonum ad medium, et medius ditonum ad graviorem, vel e converso, ut hic
        patet:</p>
      <p xml:id="JACSP2A0512">(Vide Appendix: XVc).</p>
      <p xml:id="JACSP2A0513">Item consonantiam hanc reddunt tritonus et semitonium minus. Et sumitur
        hic tritonus compositus, cui respondet unum intervallum, una proportio, duae voces, et duae
        chordae sicut in eius proportione duo termini, et sic sumitur tritonus ut dicit consonantiam
        |</p>
      <p xml:id="JACSP2A0514">[F, 114r in marg.] unam ab omnibus aliis distinctam.</p>
      <p xml:id="JACSP2A0515">Prius autem sumebantur tres toni incompositi, idest ad invicem distincti,
        quibus tres sesquioctavae respondebant proportiones, quattuor termini numerales, quattuor
        chordae et quattuor voces.</p>
      <p xml:id="JACSP2A0516">Quod autem tritonus hoc modo sumptus cum minore semitonio hanc faciat
        consonantiam, quoad ipsius | [P1, 51v in marg.] proportiones, patet in numeris qui
        sequuntur: 729 512 486, vel in his: 768 729 512.</p>
      <p xml:id="JACSP2A0517">
        <pb n="[80]"/>In prioribus terminis, tritoni proportio ponitur ad maiores numeros qui partem
        denotant gravem et diesis ad minores qui acutam signant; e converso est in secundis
        terminis.</p>
      <p xml:id="JACSP2A0518">Hae proportiones in tribus chordis observare sesqualteram inducunt
        proportionem, et in sonis hanc consonantiam, ut ostendit sequens descriptio:</p>
      <p xml:id="JACSP2A0519">(Vide Appendix: XVd).</p>
      <p xml:id="JACSP2A0520">| [P2, 68v in marg.] Est autem hic diligenter notandum quod, quamvis
        tritonus compositus secundum se magnam importet discordiam, similiter et semitonium minus,
        ex his tamen, ut invicem, secundum sub et supra, miscentur, bona consurgit consonantia,
        scilicet diapente. Ex partibus igitur alicuius consonantiae formaliter et per se loquendo
        non arguitur bonitas vel malitia alicuius consonantiae. Iam enim una et eadem consonantia
        ratione distinctarum partium dici posset bona et mala, vel mala et peior, bona et melior, ut
        de diapason patet; sed ex bona vel mala et in suavi mixtione vocum extremarum alicuius
        consonantiae, prout magis vel minus, se compatiuntur apud auditum et ex perfectiori et
        notiori vel imperfectiori et minus nota proportione de bonitate vel malitia iudicandum est
        alicuius consonantiae. Ptolomaeus tamen, ut postea dicetur, diatessaron cum diapason ponit
        inter consonantias consonas propter bonitatem partium suarum ex quibus nomen sumpsit.</p>
      <p xml:id="JACSP2A0521">Satis patet iam proportionem et quem locum habere in hac consonantia in
        qua locum habet medietas in numeris si dicatur sic: "Sicut se habent IX ad VI, sic III ad
        II". Et potest per commutatam proportionem inferri: "Ergo, sicut se habent IX ad tria, sic
        sex ad duo".</p>
      <p xml:id="JACSP2A0522">Consimiles comparationes fieri possent, et in chordis, et in sonis, ut ex
        aliis dictis apparere potest.</p>
      <p xml:id="JACSP2A0523">Capitulum XXXI.</p>
      <p xml:id="JACSP2A0524">De divisione huius consonantiae.</p>
      <p xml:id="JACSP2A0525">Consonantia haec sicut multas includit partes, sic multas in illis vel per
        illas recipit divisiones. Nulla est tamen <pb n="[81]"/>illarum in partes aequales, quia
        partibus aequalibus ipsam praecise reddentibus caret. Tres enim toni cum diesi in aequas
        partes scindi non possunt; aliae etiam eius prius tactae partes, ut diatessaron et tonus,
        tritonus et diesis, non sunt partes aequales. Hoc etiam repugnat proportioni sesqualterae,
        tum quia minimi vel primi ipsius termini sola distinguuntur unitate, tum quia, inter
        terminos dictae proportionis, quicumque sint illi secundarii vel primi, terminus nunquam
        mediat illam proportionem in aequas distinguens partes quantum ad geometricas proportiones.
        Et hoc generale est omni proportioni superparticulari, ut magis infra patebit. Sed
        distinguitur in diatessaron et tonum, in tritonum et diesim, in ditonum et semiditonum; et
        hoc ultimo modo diapente dividere est unam tertiam inter eius partes extremas facere quae ad
        unam illarum ditonum, ad aliam semiditonum habeat ut in aliquibus praedictis patet exemplis.
        Et convenientius est ut ditonus ad gravem, semiditonus ad partem ponatur acutam.</p>
      <p xml:id="JACSP2A0526">Haec de diapente nunc dicta sufficiant. De diatessaron prosequamur.</p>
      <p xml:id="JACSP2A0527">Capitulum XXXII.</p>
      <p xml:id="JACSP2A0528">Quid sit diatessaron.</p>
      <p xml:id="JACSP2A0529">Diatessaron est consonantia vocum inaequalium concorditer sonantium in
        sesquitertia consistens proportione.</p>
      <p xml:id="JACSP2A0530">Per hoc quod dicitur "concorditer sonantium", convenit haec consonantia
        cum his quarum voces dulciter se faciunt apud auditum, quae appropriato nomine non modo
        consonantiae sed concordantiae dici possunt. Haec enim, secundum Ptolomaeum, est una de
        consonantiis consonis prout consonare concordare est, et distinguitur ab illis quarum voces
        duram et asperam apud auditum faciunt mixtionem quae discordantiae dicuntur.</p>
      <p xml:id="JACSP2A0531">Sed, in hoc quod additur "in sesquitertia proportione consistens", ab
        omnibus distinguitur consonantiis. Est autem sesquitertia proportio habitudo
        superparticularis terminorum inaequalium quorum maior minorem habet totum et eius <pb n="[82]"/>tertiam partem aliquotam, ut sunt IIII et III qui sunt minimi et primi naturales
        termini huius proportionis, sicut octo et sex primi secundarii. Haec proportio respicit
        secundam speciem numeri superparticularis, sicut sesqualtera primam.</p>
      <p xml:id="JACSP2A0532">Quod autem diatessaron in sesquitertia fundetur proportione, libro tertio,
        rationibus ducentibus ad impossible probabitur. Nunc autem sufficiat idem declarare modis
        illis quibus iam visi sumus. Expertus fuit Pythagoras in malleis illos hanc facere
        consonantiam qui inter se sesquitertiam habebant proportionem. Nam qui octo ponderabat
        uncias ad illam qui sex, diatessaron resonabat.</p>
      <p xml:id="JACSP2A0533">Et eadem proportio in quibuscumque sonoris instrumentis | [P1, 52r in
        marg.] fundat hanc et reddit consonantiam. Nam si supra principium quartae partis chordae
        digitum posueris, ad totalem chordam diatessaron resonabit. Idem patet in citharae vel
        psalterii chordis quia, quae inter se dictam habent proportionem, hanc reddunt | [P2, 69r in
        marg.] consonantiam, ut sequens denotat figura:</p>
      <p xml:id="JACSP2A0534">(Vide Appendix: XVI).</p>
      <p xml:id="JACSP2A0535">Item quod diatessaron in sesquitertia fundetur proportione, infra per
        aliquas partes suas integrales probabitur.</p>
      <p xml:id="JACSP2A0536">Capitulum XXXIII.</p>
      <p xml:id="JACSP2A0537">Unde dicitur diatessaron.</p>
      <p xml:id="JACSP2A0538">Nomen sumpsit haec consonantia suarum a numero vocum.</p>
      <p xml:id="JACSP2A0539">Dictur enim a "dia", quod est "de", et "tetras", "quattuor", et "saron",
        "vox", quia continet in se voces quattuor: duas extremas et medias duas, et quattuor in
        gammate requirit claves, et quattuor in psalterio chordas.</p>
      <p xml:id="JACSP2A0540">Si quattuor suae voces distinctae et incompositae sonare debeant et
        propterea tetrachordum a quattuor chordis quae diatessaron resonant, vocatum est vel dicitur
        a "dia", quod est "de", et "tesseron" quod idem est quod "tetras" vel quattuor propter
        causas dictas. Et forsitan propter has derivationes, <pb n="[83]"/>alii "diatesseron"
        scribunt, alii "diatessaron", idem intelligentes, sive sic, sive sic scribatur.</p>
      <p xml:id="JACSP2A0541">Item dictur diatessaron una quarta, vel quia quattuor voces in se claudit,
        vel quia fit de aliqua voce ad quartam vocem sibi proximam ascendendo vel descendendo, ut de
        ut in fa, de re in sol, de mi in la ascendendo et, e converso, descendendo.</p>
      <p xml:id="JACSP2A0542">Inter dictas autem ex resonantes, sempter duae mediant, si quis eas
        proferre velit ut inter ut et fa, re et mi, inter re et sol, mi et fa, inter mi et la, fa et
        sol, ut hic patet:</p>
      <p xml:id="JACSP2A0543">(Vide Appendix: XVII).</p>
      <p xml:id="JACSP2A0544">Continet autem diatessaron duos tonos cum minori semitonio, et hoc
        inferius probabitur. Nunc autem exemplariter hic declarare sufficiat et per ea quae de
        partibus huius consonantiae dicentur integralibus.</p>
      <p xml:id="JACSP2A0545">Patet quod dixi in exemplis antepositis. Nam, in exemplo primo, inter ut
        et re, est tonus; inter re et mi, similiter tonus; sed inter mi et fa est semitonium minus
        quo utimur. Et, in ceteris exemplis, semper duo continentur toni cum semitonio minore.</p>
      <p xml:id="JACSP2A0546">Dicitur autem minus semitonium quod non attingit ad integram toni
        medietatem; nec tonus divisibilis est in duo semitonia aequalia, ut infra probabitur.</p>
      <p xml:id="JACSP2A0547">Haec consonantia, secundum Guidonem, in monochordo sedecim vicibus
        continetur, sed videtur mihi quod, in gammate, decem et septem vicibus contineatur; fit enim
        ab ut ipsius Gammaut ad voces .C. gravis, scilicet Cfaut, et a re ipsius Are et voces .D.
        gravis, id est Dsolre, et sic consequenter de voce vel vocibus unius clavis ad vocem vel
        voces quartae clavis sequentis vel praecedentis.</p>
      <p xml:id="JACSP2A0548">Dixi a "voce vel vocibus" propter claves in quibus sola vox est, vel
        propter voces ipsius bfa[sqb]mi ad quarum unam quarta vox, vel voces, praecedens vel
        sequens, praecedentes vel subsequentes, diatessaron habet vel habent, et non ad ambas.</p>
      <p xml:id="JACSP2A0549">Guido forte incipit computare illas ab Are, prima littera latina, vel non
        terminat illas in ela.</p>
      <p xml:id="JACSP2A0550">Et est ibi notandum quod in nostro modo notandi <pb n="[84]"/>secundum
        artem contentam in gammate, si una vocum extremarum ipsius diatessaron est in regula vel
        loco impari, reliqua situabitur in spatio sive loco pari, et e converso, ut exemplis patet
        praescriptis in quibus multa possunt notari alia quorum aliqua post tangentur.</p>
      <p xml:id="JACSP2A0551">| [P2, 69v in marg.] Capitulum XXXIIII.</p>
      <p xml:id="JACSP2A0552">De modis antiquis cantandi diatessaron.</p>
      <p xml:id="JACSP2A0553">Multi sunt modi cantandi diatessaron, et secundum Antiquos, et secundum
        Modernos.</p>
      <p xml:id="JACSP2A0554">Sunt autem secundum Antiquos, tres famosi modi decantandi diatessaron,
        scilicet secundum tria melorum genera secundum quae diatessaron in suis tetrachordis
        describebant, et illa sunt genus diatonicum, chromaticum et enharmonium de quibus nunc
        aliqua, sed inferius plura, dicemus.</p>
      <p xml:id="JACSP2A0555">Genus diatonicum, ut ex dictis patet Boethii, est cum quis ascendendo,
        sive ad partem acutam procedendo, cantat diatessaron per minus semitonium, per tonum et
        tonum; et est ibi semitonium incompositum et toni duo incompositi, quia ad invicem
        distincti. Cui tres respondent voces vel soni: et hic est tertius prius tactus modus in
        ascendendo, scilicet mi fa sol la, vel primus in descendendo qui procedit e converso,
        scilicet la sol fa mi.</p>
      <p xml:id="JACSP2A0556">Genus | [P1, 52v in marg.] chromaticum est cum cantatur diatessaron
        ascendendo per semitonium minus et semitonium maius et per trihemitonium sive semiditonum,
        et sunt illa semitonia maius et minus ad invicem distincta in hoc cantandi genere, sed tria
        semitonia sunt ad invicem coniuncta, quia eis non respondent nisi duae voces, una
        consonantia, una in numeris proportio, et, in hoc modo cantandi, tangitur quod in
        diatessaron sunt quinque semitonia, et tria illorum sunt minora, et duo maiora, et valent
        tonos duos cum minore semitonio. Et e converso autem fit in descendendo.</p>
      <p xml:id="JACSP2A0557">Enharmonium genus est cum fit ascensus per diesim et diesim et ditonum, et
        sumitur ibi diesis pro medietate minoris <pb n="[85]"/>semitonii, quae medietas, secundum
        Philolaum, vocatur diaschisma et sumitur ditonus pro duobus ad invicem compositis tonis, ut
        faciunt unam consonantiam et respondent eis duae voces, duae chordae, duo termini numerales,
        et una proportio. Duae autem dieses, ut hic sumuntur, ad invicem distinguuntur, et eis tres
        respondent voces. Et de his tale ponatur exemplum:</p>
      <p xml:id="JACSP2A0558">(Vide Appendix: XVIIIa).</p>
      <p xml:id="JACSP2A0559">Haec tria genera cantandi diatessaron, quoad ad extremas voces, chordas et
        numeros, et illorum conveniunt proportiones, quia unam et eandem resonant symphoniam,
        scilicet diatessaron. Adhuc in numero conveniunt vocum, chordarum, numerorum et
        proportionum. Nam in quolibet genere quattuor sunt voces, quattuor chordae, quattuor numeri,
        et tres proportiones, sic tres consonantiae partiales, sed sunt ibi distinctae ipsius
        diatessaron partes quae, simul sumptae, secundum sub et supra, reddunt ipsam. Item in illis
        ascendendo processus fit a minoribus partialibus consonantiis in diatessaron inclusis ad
        maiores. Nam, in genere diatonico, fit ascensus a minore semitonio ad tonum et tonum; in
        chromatico, a minore semitonio ad maius et, tertio, ad semiditonum; in enharmonio, a
        medietate minoris semitonii ad aliam illius medietatem et inde ad ditonum; et, e converso,
        fit in descendendo. Modos tactos ascendendi tangit Boethius libro primo Musicae suae, et
        modos descendendi libro quarto.</p>
      <p xml:id="JACSP2A0560">Sed multipliciter tacti modi distinguuntur quoad combinationem chordarum
        mediarum inter se et ad extremas similiter et vocum. Duae enim mediae | [P2, 70r in marg.]
        chordae inter se in genere diatonico tonum habent, in chromatico semitonium maius quod
        apotome dicitur, in enharmonio minoris semitonii medietatem. Item duae extremae graviores
        voces et chordae eaedem sunt vel aequales in diatonico et chromatico genere, in utroque
        semitonium minus resonantes; in enharmonio vero semitonii minoris medietatem. Item extremae
        duae minores chordae inter se in diatonico tonum, in chromatico semiditonum, in enharmonio
        ditonum habent.</p>
      <p xml:id="JACSP2A0561">Solo genere diatonico principaliter nunc utimur in gammate. Ibi enim in
        multis continetur locis et convenienter notari potest notis nostris. Genus autem
        chromaticum, etsi aliqualiter possit ibi reperiri et iam sine falsa musica similiter <pb n="[86]"/>notari, modus tamen ille non est consuetus sed, ad hoc, minus ibi genus
        enharmonium potest inveniri, cum nec claves, nec voces, nec signa sint ibi distinguendi
        minus semitonium in duas medietates, quamvis in instrumentis artificialibus, ut in organis,
        claves ad hoc habeantur quas enormas vocant. Et ut magis horum habeatur imaginatio, noto
        eos, ut possum, sic:</p>
      <p xml:id="JACSP2A0562">(Vide Appendix: XVIIIb).</p>
      <p xml:id="JACSP2A0563">Haec et alia de tactis tribus generibus cantandi diatessaron infra magis
        apparebunt cum de tetrachordis, pentachordis, hexachordis | [P1, 53r in marg.] et huius modi
        prosequemur; et ibi tangentur alii modi quibus utimur et in nostro monochordo continentur et
        species eius.</p>
      <p xml:id="JACSP2A0564">Capitulum XXXV.</p>
      <p xml:id="JACSP2A0565">De modis cantandi diatessaron secundum eius species.</p>
      <p xml:id="JACSP2A0566">Sunt autem alii modi cantandi diatessaron, qui ipsius respondent speciebus
        et quibus utimur, et sunt tres tacti prius in exemplo de quattuor huius consonantiae
        vocibus.</p>
      <p xml:id="JACSP2A0567">Sumuntur autem sic: Dictum est diatessaron in se continere duos tonos cum
        minore semitonio. Illud semitonium aut tenet extremam partem quattuor vocum ipsius
        diatessaron, aut non.</p>
      <p xml:id="JACSP2A0568">Si primo modo, aut tenet partem acutam, et sic est primus modus tactus quo
        sic dicitur: ut re mi fa. Hic enim ad gravem partem praecedunt duo toni et postea sequitur
        minus semitonium.</p>
      <p xml:id="JACSP2A0569">Aut tenet partem gravem; sic est tertius modus tendens sursum, prius
        tactus, cum dicitur: mi fa sol la. Et ille idem est cum genere diatonico de quo prius
        exemplum positum est.</p>
      <p xml:id="JACSP2A0570">Si vero minus semitonium non partem extremam sed mediam teneat quia mediat
        inter duos tonos, sic est medius vel secundus modus, prius tactus, cum dicitur | [P2, 70v in
        marg.]: re mi fa sol. Nam hic ad gravem partem primo ponitur tonus, quia re et mi tono
        distant; secundo sequitur semitonium minus quod <pb n="[87]"/>est inter mi et fa ascendendo
        et, tertio, ad acutam partem sequitur tonus qui est inter fa et sol. Et sic toni tenent hic
        partes extremas nec valet hic modus distingui, quia quicumque tonorum gravem vel acutam
        teneat partem, idem cantandi modus est. E converso modo est de tactis modis in descendendo,
        ut patet in exemplis prius positis.</p>
      <p xml:id="JACSP2A0571">Primus tactorum modorum primam ipsius diatessaron respicit speciem,
        secundus secundam, tertius tertiam, nec possunt esse plures modi cantandi diatessaron
        secundum tres eius dictas partes, scilicet tonum et tonum et minus semitonium, si sumantur
        modo qui tactus est, et non fiat toni cum minore semitonio composito ut in diatonico genere,
        vel fiat toni divisio in maius et minus semitonium ut in chromatico modo, vel fiat toni cum
        tono compositio vel minoris semitonii divisio ut in genere enharmonio.</p>
      <p xml:id="JACSP2A0572">Item tres sunt modi cantandi in gamma vel palma contenti, scilicet per
        .[sqb]. quadratum vel durum, per naturam, et per .b. molle. Nec sunt hi tres modi iidem cum
        tribus tactis modis cantandi diatessaron, scilicet diatonico, chromatico, enharmonio, licet
        hoc dixerint aliqui, quia tria illa genera concurrunt in suis principiis et terminis, ut
        infra patebit, non ista. Item tria illa genera quinquies reperiuntur et describuntur in
        monochordo antiquo, sed hi modi cantandi, in nostro monochordo, id est gammate, septies
        species, quia modus per .[sqb]. durum vel quadratum ter, alii duo quilibet bis. Habet autem
        quilibet dictorum cantuum VI voces quas sic vocamus: ut re mi fa sol la, modo omne ut, quod
        incipit in .G., per .[sqb]. quadratum vel durum decantatur cum vocibus annexis sibi, et,
        quod incipit in .C., per naturam; quod vero incipit in .F., per .b. molle. Haec pro tanto
        nunc dixi, quia non possunt esse plures cantandi modi ipsius diatessaron ab illis tribus qui
        tacti sunt, nisi cantandi varietur modus, ut fiat processus de modo cantandi per .[sqb].
        durum ad modum cantandi per naturam, vel de modo cantandi per naturam ad modum cantandi per
        .b. molle. Nam si tribus modis quorum exemplum positum est in modo cantandi per naturam
        quartum quis addere satagit, incipit illud ascendendo in fa, dicendo: fa sol la. Deficiet
        autem vox una ad habendum diatessaron, et oportet quod illa sumatur de alio cantandi modo,
        quia de illo qui est per .b. molle et ideo modus qui <pb n="[88]"/>incipit ab Ffaut
        ascendendo non pertinet ad priores tres modos qui per naturam cantantur. Ad hoc facit quod
        dicit Boethius, libro quarto, loquens de speciebus ipsius diatessaron, diapente et diapason,
        quod semper una minus erit species quam fuerint voces, et ideo, cum diatessaron non habeat
        nisi quattuor voces, non habebit nisi tres species quae habentur in tribus tactis modis.
        Debet enim, secundum Boethium, quaelibet species habere duas notas ad minus de priore
        radicali et principali specie alicuius consonantiae. Et ideo cum prima et principalis
        species ipsius diatessaron, quantum ad cantum qui est per naturam, incipiat ab ut de Cfaut,
        et terminetur in fa de Ffaut, si ab illa fa taxare quis vellet, aliam speciem illa non
        haberet nisi solam vocem de tacta prima specie.</p>
      <p xml:id="JACSP2A0573">Sed de his alias magis inquiretur.</p>
      <p xml:id="JACSP2A0574">Capitulum XXXVI.</p>
      <p xml:id="JACSP2A0575">De simplicitate huius consonantiae.</p>
      <p xml:id="JACSP2A0576">| [F, 114r in marg.] Est haec consonantia simplex ratione suae
        proportionis, quia sesquitertia proportio speciem numerorum ad aliquid respicit simplicem,
        quia secundum numeri superparticularis. Composita tamen dici potest inspiciendo partes ad
        eius integrales quae multae sunt, ut tactum est, sicut tonus et tonus et semitonium minus,
        ut sumantur hic toni distincti, non ad invicem compositi; similiter minus semitonium
        incompositum. Item partes eius sunt ditonus compositus et semitonium minus incompositum;
        item semiditonus et tonus.</p>
      <p xml:id="JACSP2A0577">Hae enim partes, simul sumptae, diatessaron reddunt, et illarum
        proportiones sesquitertiam proportionem inducunt. Duae enim sesquioctavae proportiones cum
        proportione minoris semitonii proportionem inducunt sesquitertiam, ut ostendunt hi termini:
        324 288 256 243.</p>
      <p xml:id="JACSP2A0578">
        <pb n="[89]"/>Inter | [P2, 71r in marg.] primum tactorum numerorum, incipiendo a maioribus,
        et secundum est sesquioctava proportio; similiter inter secundum et tertium; et inter illum
        tertium et quartum est proportio minoris semitonii; | [F, 114v in marg.] inter extremos
        autem terminos proportio sesquitertia est.</p>
      <p xml:id="JACSP2A0579">Vel possent duae continuae sesquioctavae proportiones poni ad acutam
        partem et minoris semitonii proportio ad partem gravem in his numeris: 256 243 216 192.</p>
      <p xml:id="JACSP2A0580">| [P1, 53v in marg.] Vel potest semitonii minoris proportio poni in medio
        duarum sesquioctavarum proportionum, ut hic patet: 288 256 243 216. Et his tres modi, quoad
        proportiones numerales, respondent tribus modis cantandi diatessaron prius tactis.</p>
      <p xml:id="JACSP2A0581">Hae proportiones in quattuor servatae chordis sesquitertiam in extremis
        inducunt proportionem, et illae partiales consonantiae, simul iunctae, hanc reddunt
        consonantiam in sonis, ut in exemplo patet prius posito.</p>
      <p xml:id="JACSP2A0582">Quantum autem ad chordas, propter brevitatem, sufficiant exempla posita
        prius de diapente.</p>
      <p xml:id="JACSP2A0583">Item proportio ditonialis una cum proportione minoris semitonii
        sesquitertiam producunt proportionem, ut hic patet: 324 256 243, vel e converso sic: 256 243
        192. Et si proportiones hae serventur in tribus chordis, proveniet sesquitertia proportio
        inter extremas illarum trium chordas quae diatessaron resonant. Unde, in sonis, simul
        iunctae dictae duae partes hanc reddunt consonantiam.</p>
      <p xml:id="JACSP2A0584">Adhuc, ex semiditoniali et sesquioctava simul iunctis proportionibus,
        habitudo nascitur sesquitertia, ut hi ostendunt numeri: 32 27 24. Inter primum et secundum
        est semiditoni proportio, ut nunc supponimus, et sunt illi termini minimi semiditonialis
        proportionis; inter secundum terminum et tertium est sesquioctava proportio; primus autem
        ipsi tertio sesquitertius est. Vel e converso sic: 36 32 27. Hae, si serventur in chordis et
        sonis, sesquitertiam proportionem et hanc reddunt consonantiam. Quae, ut amplius pateant,
        figurentur sic:</p>
      <p xml:id="JACSP2A0585">(Vide Appendix: XVIIII).</p>
      <p xml:id="JACSP2A0586">Habet consonantia haec partes alias quae, simul iunctae, reddunt ipsam, si
        ad genus aspiciatur chromaticum et enharmonium. Sed sufficiat quod tactum est de hoc.</p>
      <p xml:id="JACSP2A0587">
        <pb n="[90]"/>Ex dictis iam patet proportionem sesquitertiam locum habere in hac consonantia
        in qua locum habet medietas in numeris sic: "Sicut se habent VIII ad VI, sic IIII ad III".
        Et permutatim: "Sicut se habent VIII ad IIII, sic VI ad III". Et possunt similes relationes
        in chordis fieri et in sonis, ut ex dictis potest apparere.</p>
      <p xml:id="JACSP2A0588">Est autem notandum quod haec consonantia, secundum Antiquos, est minima
        inter consonantias, sicut bis diapason maxima, quia soni extremi in ea minime a se distant,
        quantum ad illos qui nec ditonum, nec semiditonum, nec tonum in numero posuerunt
        consonantiarum.</p>
      <p xml:id="JACSP2A0589">Sed, quantum ad ordinem perfectionis, posuerunt Eubulides et Hippasus
        ipsam locum tenere tertium: primo diapason, secundo diapente, tertio diatessaron ordinantes.
        Hae enim tres dicuntur primae consonantiae quae solae, secundum Antiquos, species habere
        dicuntur.</p>
      <p xml:id="JACSP2A0590">Hac consonantia quidam libenter utuntur, ut Galenses. Sui enim discantus
        saepe diatessaron resonant, licet simpliciter loquendo rudior et imperfectior sit quam
        diapente: quod probat auditus, quod iudicat intellectus, quia proportio sesqualtera
        perfectior est quam sesquitertia, et per prius ad aequalitatem reducitur. Etiam pars | [P2,
        71v in marg.] media alicuius totius maior est parte tertia, ut ipsius senarii trinareitas
        quam dualitas; sed distincta hominum genera in distinctis consonantiis et cantibus
        delectantur.</p>
      <p xml:id="JACSP2A0591">Est autem haec consonantia melior cum ponitur supra diapente quam sit cum
        per se cantatur, quamvis melius fundamentum sit unisonus quam diapente. Sed illud provenit
        quia ex diapente et diatessaron fit diapason. Et ideo occurrit tunc altera extremarum ipsius
        diatessaron cum altera vocum ipsius diapason. Hinc est quod tunc optime cantus mensuratos
        potest terminare.</p>
      <p xml:id="JACSP2A0592">Capitulum XXXVII.</p>
      <p xml:id="JACSP2A0593">De divisione ipsius diatessaron.</p>
      <p xml:id="JACSP2A0594">Diatessaron, cum multas habeat partes integrales, in illas divisibilis
        est. Nunquam tamen dividitur in partes omnino aequales quae precise simul sumptae reddant
        ipsam. Caret enim talibus partibus; hoc etiam eius repugnat <pb n="[91]"/>proportioni quae
        est superparticularis. Infra enim demonstrabitur superparticularem proportionem in aequa
        scindi non posse.</p>
      <p xml:id="JACSP2A0595">Sed forsitan instabitur: "Quia partes ipsius diatessaron sunt tonus et
        tonus et semitonium minus, duo toni in partes aequales scindi possunt, similiter et
        semitonium minus; nam, quantum ad genus enharmonium, semitonium minus in duas medietates est
        distinguibile; distinguitur autem in medietates duas, et distinguitur in partes aequales.
        Tonus igitur cum medietate semitonii minoris bis sumptus praecise diatessaron reddit".</p>
      <p xml:id="JACSP2A0596">Et dicendum quod minus semitonium non est divisibile in partes duas omnino
        aequales quia, etsi sensus de hoc iudicare nesciat, hoc tamen ratio percipit, quia eius
        proportio non est in partes aequas partibus. Nam, inter | [P1, 54r in marg.] terminos
        proportionis minoris semitonii qui sunt 256 243, non cadit aliquis terminus qui eandem
        proportionem geometricam habeat ad minorem terminum quam habet maior ad illum. Non est ergo
        tenendum quod illae partes, in quas minus semitonium distinguitur secundum genus
        enharmonium, sint omnino aequales secundum veritatem, et quod sint praecise ipsius
        medietates, quicquid de hoc dicat sensus qui minima non valet bene cognoscere. Unde sunt
        partes inaequales secundum veritatem, licet vocentur dimidia spatia minoris semitonii.</p>
      <p xml:id="JACSP2A0597">Haec dicta de diatessaron sufficiant. De tono prosequamur, exemplo prius
        posito de diapente et diatessaron, quoad extremas ipsarum voces absque intermediis; et ibi
        prima nota superior primae inferiori, secunda secundae, sic de aliis, comparentur:</p>
      <p xml:id="JACSP2A0598">(Vide Appendix: XX).</p>
      <p xml:id="JACSP2A0599">Capitulum XXXVIII.</p>
      <p xml:id="JACSP2A0600">Quid sit tonus.</p>
      <p xml:id="JACSP2A0601">Tonum aliqui sic describunt: Tonus est legitimum acuminis et gravitatis
        spatium inter sonum et sonum <pb n="[92]"/>continens in se duo semitonia. Cum ea quae in hac
        toni ponuntur descriptione ceteris competant consonantiis, dumtaxat exceptis semitoniis,
        insufficiens ipsa videtur. Debet enim conveniens descriptio non modo convenire descripto,
        sed ipsum distinguere a quocumque | [P2, 72r in marg.] alio sicut et definitio. Verum est
        quod, per aliquas particulas definitionis, definitum cum aliis, quae sunt eiusdem generis,
        convenire habet et distingui ab his quae alterius generis sunt. Sed per alias quae locum
        tenent differentiae specificae distingui habet ab his quae sui sunt generis. Item in tacta
        dicitur descriptione: "continens in se duo semitonia"; non dicitur: "inaequalia", sed
        absolute: "duo semitonia", ac si illa sint aequalia; et hoc tenere videtur qui illam posuit
        descriptionem. Probare enim nititur tonum divisibilem esse in duo semitonia aequalia, cuius
        contrarium infra probabitur et rationi illius respondebitur.</p>
      <p xml:id="JACSP2A0602">Alii dicunt quod tonus est perfectum spatium duarum vocum duo semitonia in
        se continens non aequalia. Est enim tonus quaedam percussio aeris indissoluta usque ad
        auditum. Nec hae descriptiones vel definitiones sufficientes videntur. Tonus enim formaliter
        non est spatium inter sonum et sonum, nisi per spatium sonorum illorum mixtio designetur.
        Tonus etiam formaliter non est ipsa percussio similiter nec sonus, sed virtualiter et
        effective. Nec una percussio tonum causat sed plures.</p>
      <p xml:id="JACSP2A0603">Adhuc alii tonum sic definiunt: Tonus in sonis est sesquioctavum in
        numeris. Hi bene dicunt et de consonantiarum definitionibus breviter se expediunt. Tangunt
        enim quod ad genus consonantiarum pertinet, cum sonos nominant, et quod ad differentiam, cum
        ipsarum tangunt proportionem. Unde convertuntur definitiones illae cum definitis, cum veras
        consonantiarium tangunt proportiones; sed in aliquibus, prout illas vidi, deficiunt, ut
        tangam, cum ad illas venero consonantias.</p>
      <p xml:id="JACSP2A0604">Et cum, in tam paucis verbis, consonantiarum natura explicite non
        noscatur, puto, expedit plura in earum definitionibus apponere vocabula, dum tamen sint
        propria et talia <pb n="[93]"/>quae definito competant et simul sumpta ab omni alio
        distinguant. Definitio enim, secundum aliquos philosophos, debet esse sermo longus, licet
        nihil debeat continere superfluum, sed pro quanto totam naturam, quoad ipsius essentialia,
        debet exprimere definiti. Unde dicitur definitio, quia totam naturam debet definiti
        terminare ut, extra eam, nihil de ipsius reperiatur essentia, quia fieri debet ex genere
        proximo et proxima immediata vel specifica differentia. Nec tamen in specialium
        consonantiarum definitionibus omnia repeto quae ad ipsarum requiruntur naturam. Nam quae
        generalia sunt ex prius dictis suppono, sed, cum differentiae essentiales et maxime
        specificae rerum innotae nobis sint, circumloquimur, ut possumus, illas per quasdam rerum
        definitarum proprietates; secundum illud, philosophi accidentia magnam partem conferunt ad
        cognoscendum quod quid est.</p>
      <p xml:id="JACSP2A0605">Iam igitur tonum, ut est consonantia secundum ea quae prius tetigimus et
        quae sibi competunt, specialiter notificemus sic: "Tonus est duorum sonorum inaequalium in
        medio et apud auditum primam perfectam immediatamque distantiam habentium, faciliter
        pronuntiabilium, nec omnino discordantium permixtio, duo semitonia inaequalia praecise
        continens in sesquioctava proportione consistens".</p>
      <p xml:id="JACSP2A0606">Dixi: "Tonus", ut est consonantia, ad distinctionem toni, ut est
        proprietas, qualitas, vel passio totum processum alicuius cantus respiciens, principium
        scilicet, medium atque finem: qui, secundum aliquos, modus magis proprie vocandus est; de
        quo loquemur infra. Et tonus quidem, ut est consonantia, duos respicit sonos tales, ut est
        tactum; tonus autem, secundo modo sumptus, non est ad | [P1, 54v in marg.] certum sonorum
        vel vocum numerum limitatus, sed nunc plures, nunc pauciores respicit voces prout cantus
        alicuius toni longior et brevior esse potest.</p>
      <p xml:id="JACSP2A0607">In descriptionibus vel definitionibus praedictarum consonantiarum vocum
        inaequalium, paucioribus usus sum vocabulis quam in toni definitione, quia illae notiores
        sunt et ab omnibus concessae veteribus et modernis auctoribus. Pauci enim Antiquorum tonum
        in numero ponunt consonantiarum, sed ipsam consonantiarum differentiam, partem vel "emmelen"
        vocant; differentiam, quia per ipsum una consonantia differt ab alia, ut diapente a
        diatessaron; partem, quia ex ipsis tonis componuntur consonantiae; emmeles, quia tonus aptus
        est melo, quia voces eius, simul prolatae, non <pb n="[94]"/>omnino discordant, et, iunctae
        ipsi diatessaron, bonam faciunt concordiam. Boethius autem, circa finem secundi
        Arithmeticae, tonum in numero ponit consonantiarum et ipsum dicit esse musicorum sonorum
        mensuram communem et quod est sonus omnium parvissimus, sonum sumens pro sonorum mixtione |
        [P2, 72v in marg.] vel distantia seu intervallo. Et Guido inter consonantias tonum primo
        ponit, et ipsum esse consonantiam omnes nunc tenent Moderni, et non sine ratione, prout
        tangit eius posita definitio. Sibi enim conveniunt ea, quae prius dicta sunt, requiri ad
        consonantiae naturam. Et multum accedit ad consonantiarum illarum, de quibus veteres
        loquuntur, rationem. Est enim tonus vocum dissimilium rata permixtio aliqualiter concorditer
        auditui se faciens in proportione simplici fundata superparticulari. Et ideo non sibi
        deficit quod Nicomachus et multi alii ad consonantiam posuerunt requiri, ut quod fundetur in
        proportione simplici multiplici vel superparticulari; quod ceteris consonantiis, de quibus
        locuturi sumus, minime competit. Nec obstat, ut est prius tactum, quod dicatur pars vel
        differentia consonantiarum, nam diapente et diatessaron partes sunt ipsius diapason. Et
        tamen per se, si haec sumantur vere et proprie, consonantiae sunt.</p>
      <p xml:id="JACSP2A0608">Sed iam ad expositionem positae toni definitionis veniamus.</p>
      <p xml:id="JACSP2A0609">Per hoc quod "tonus est duorum sonorum inaequalium in medio et apud
        auditum permixtio" tangitur eius genus, scilicet quod sit consonantia vocum dissimilium.
        Alia autem, quae ibi ponuntur, ad ipsius pertinent differentiam vel differentias, per quae
        ostendatur qualis sit consonantia et per quae a ceteris omnibus distinguant.</p>
      <p xml:id="JACSP2A0610">In hoc quod dicitur quod est "sonorum inaequalium primam perfectam et
        immediatam distantiam habentium", distinguitur a ceteris omnibus consonantiis vocum
        inaequalium. Nam consonantiae ipsum tonum sequentes secundum ordinem generationis qui tactus
        est prius, ut semiditonus, ditonus, diatessaron, etc., etsi dicant perfectam distantiam
        duarum vocum extremarum suarum, non tamen primam nec immediatam.</p>
      <p xml:id="JACSP2A0611">Non "primam", quia tonus illas praecedit cuius voces perfecte distant.
        Unde dicitur a "tono, tonas", quia perfecte <pb n="[95]"/>tonat, id est perfecte duarum
        vocum distantiam importat. Ad quod facere videtur quod tonus est prima et minima consonantia
        cui respondet superparticularis simplex proportio quae perfectior est quam superpartientes
        et mixtae proportiones quibus non sic perfecte competit fundare consonantias.</p>
      <p xml:id="JACSP2A0612">Non dicunt etiam "immediatam", quia inter extremas voces consonantiarum
        illarum mediant aliquae voces quae dicunt partiales consonantias usitatas et faciliter
        dicibiles. Nam inter extremas ipsius semiditoni voces, ut sunt re fa, vel mi sol, mediat vox
        quae ad alteram extremarum habet tonum, ad alteram minus semitonium, et, inter voces
        extremas ditoni, vox cadit media ad quamlibet extremarum tonum habens; sic de aliis
        sequentibus in quibus tanto sunt plures voces mediantes quanto voces illarum extremae magis
        sunt distantes. In tono autem, etsi mediet semitonium, non est tamen consuetum nec facile
        procedere de una extremarum vocum ipsius toni ad aliam per tale medium, nec habet hic locum,
        nisi in genere chromatico, et, in bfa[sqb]mi, nisi falsa fiat musica. Oportet enim tunc
        aliquam ascendere de fa in mi, et esset mutatio talis qualis in bfa[sqb]mi. Ideo posuerunt
        auctores voces ipsius toni immediatam importare distantiam.</p>
      <p xml:id="JACSP2A0613">Item dicitur "primam perfectam distantiam habentium" ad differentiam
        commatis et semitoniorum quae partes toni sunt. Harum enim voces, etsi habeant aliquam
        distantiam, non tamen perfectam propter nimiam illarum vicinitatem.</p>
      <p xml:id="JACSP2A0614">Item dicitur "faciliter pronuntiabilium" propter tonum imperfectum qui
        consurgit ex duobus minoribus semitoniis vel tonum abundantem qui ex duobus maioribus
        semitoniis provenit, quia, etsi illae voces perfectam dicant distantiam, non tamen faciliter
        resonabilem. Pauci, puto, vel nulli possent tales tonos per se resonare.</p>
      <p xml:id="JACSP2A0615">Item additur "non penitus discordantium" ad differentiam consonantiarum
        illarum quarum voces, simul prolatae, penitus discordant apud auditum, ut sunt semitonia
        minus et maius, tritonus, semitonium cum diapente. Tonus autem nec perfectam concordiam, nec
        perfectam dicit discordiam, sed, quasi medio modo, se habet inter haec.</p>
      <p xml:id="JACSP2A0616">Cum enim in proportione fundetur superparticulari, non debuit omni
        concordia privari, licet illa sit modica respectu illius quam dicit diapente, quia proportio
        eius est septima <pb n="[96]"/>inter superparticulares proportiones, et non sic de prope
        reducitur ad unitatem. Item quod non perfectam dicat tonus discordiam sed aliquam includat
        concordiam iudicio patet sensus. Si quis enim unisonando | [P2, 73r in marg.] dicat: fa fa
        fa, alius simul dicat: fa sol la, concordat aliqualiter sol cum fa. Est autem inter fa et
        sol ascendendo tonus intensus et, e converso, descendendo, tonus remissus. Sed, cum tonus
        imperfectam dicat concordantiam, non est in discantibus utendum ipso in principiis et
        terminis perfectionum, sed in mediis et quasi currendo.</p>
      <p xml:id="JACSP2A0617">Sequitur "dua semitonia inaequalia praecise continens". Hoc ad
        differentiam ponitur omnium consonantiarum. Hoc enim sibi soli et nulli competit alii, quia
        vel non continent in se duo semitonia, ut comma et semitonia per se sumpta, vel continent
        duo semitonia aequalia ut tonus imperfectus, vel tonus abundans, de quibus infra loquemur,
        vel continent semitonia inaequalia, sed non praecise, | [P1, 55r in marg.] ut ceterae omnes
        consonantiae tonum abundantem sequentes.</p>
      <p xml:id="JACSP2A0618">Ultimo, in praedicta toni notificatione, ponitur "in sesquioctava
        proportione consistens", et in hac particula distinguitur tonus ab omnibus ceteris
        consonantiis. Semper enim consonantia a proportione, in qua fundatur, ab omni alia
        distinguitur, quia duae distinctae vel plures consonantiae nunquam in eadem fundatur
        proportione. Est autem sesquioctava proportio superparticularis habitudo terminorum
        inaequalium quorum maior minorem habet totum et eius octavam partem, ut IX ad VIII se
        habent, qui sunt minimi et primi termini proportionis huius, sicut primi secundarii XVIII et
        XVI, secundi secundarii XXVII et XXVIIII. Quod autem tonus in dicta fundatur proportione,
        infra magis probabitur, sed hoc hic leviter declaretur. Pythagoras per sensum in malleis
        haec repperit. Qui enim IX uncias ad illum qui VIII ponderabat, tonum resonabat. Et, quod
        dicta proportio dictam fundet consonantiam, in instrumentis musicalibus certissime potest
        percipi. Unde, divisa monochordi chorda partes in IX aequales, si in fine primae partis, seu
        in principio secundae, digitus ponatur, haec consonantia causabitur. Et consimiliter fiet in
        duabus psalterii chordis sesquioctavam inter se proportionem habentibus, ut hic patet:</p>
      <p xml:id="JACSP2A0619">(Vide Appendix: XXI).</p>
      <p xml:id="JACSP2A0620">
        <pb n="[97]"/>Et est hic notandum quod, licet multae superparticulares habitudines medient
        inter sesquitertiam, in qua fundatur diatessaron, et sesquioctavam, in qua tonus, ut
        sesquiquarta, sesquiquinta, sesquisexta et sesquiseptima, tamen in nulla illarum musicalis
        fundatur consonantia. Iam enim semiditonus et ditonus mediantes inter diatessaron et tonum
        in aliqua illarum fundari viderentur, quod verum non est. Fundantur enim in proportionibus
        superpartientibus, ut patebit inferius.</p>
      <p xml:id="JACSP2A0621">Capitulum XXXVIIII.</p>
      <p xml:id="JACSP2A0622">Unde dicitur tonus et quotiens in monochordo continetur.</p>
      <p xml:id="JACSP2A0623">Tonus, secundum Guidonem, ab intonando dicitur, quia perfecte intonat, vel
        a "tono, tonas", quia perfecte duarum vocum immediate sibi succedentium distantiam
        manifestat. Ubicumque enim duae voces inaequales immediate, secundum sub et supra, se
        sequuntur a clave ad clavem, vel a littera ad litteram sibi proximam, vel a linea ad
        spatium, a chorda ad chordam, tonus est, praeterquam inter mi et fa ascendendo, vel e
        converso descendendo, quantum ad minus semitonium, vel inter fa et mi ascendendo, et, e
        converso descendendo, quoad semitonium maius. Et, quantum ad sex voces quibus utimur
        quattuor modis, fit ascendendo, et totidem modis descendendo, scilicet inter ut et re, inter
        re et mi, inter fa et sol, inter sol et la, ascendendo et, e converso, descendendo, ut patet
        hic:</p>
      <p xml:id="JACSP2A0624">| [P2, 73v in marg.] (Vide Appendix: XXII).</p>
      <p xml:id="JACSP2A0625">Numeratur tonus in monochordo, secundum Guidonem, quindecim vicibus si .b.
        molle vel rotundum bis ibi computetur. Quid! Si in gammate nostro semitonia contenta per se
        numerentur, quae sunt quinque, sine illis, XIIII vicibus tonus ibi continetur; nam a Gammaut
        in ela, bis diapason et tonus cum diapente reperiuntur; modo in bis diapason, ut est dictum,
        X toni sunt cum IIII minoribus semitoniis; in tono vero cum diapente clauduntur quattuor
        toni cum semitonio <pb n="[98]"/>minore; et, cum quinque minora semitonia valeant duos tonos
        et plus, continebitur tonus, quoad valorem, XVI vicibus in compositione gammatis, et, adhuc,
        abundat comma et plus. Guido autem forte dimisit trium minorum semitoniorum valorem
        computare.</p>
      <p xml:id="JACSP2A0626">Adhuc cum tonus dicat primam perfectam distantiam duarum vocum, dicitur
        vulgariter una secunda. Dicitur etiam haec consonantia vel eius proportio epogdous a Boethio
        circa finem secundi Arithmeticae et ibidem dicit tonum mensurum esse communem omnium
        musicorum sonorum, et quod est sonus omnium parvissimus; quod exponatur modo qui tactus est
        libro primo. Unde, cum tonus mensura communis sit sonorum ex ipso compositorum, taxatur
        distantia sonorum illorum extremorum maior vel minor ex hoc quod plures vel pauciores tonos
        includunt, ut magis distant soni extremi in diapente quam in diatessaron, quia ibi tres toni
        cum minore semitonio, hic duo continentur, et sic de aliis. Inde et venire videtur ut a tono
        multae denominentur consonantiae velut illae quae mediant inter ipsum et diatessaron; puta
        semiditonus, ditonus et omnes quae ex puris et continuis componuntur tonis, ut tritonus,
        tetratonus, pentatonus, et huius modi.</p>
      <p xml:id="JACSP2A0627">Capitulum XL.</p>
      <p xml:id="JACSP2A0628">In quibus constent numeris tonus et eius partes secundum Philolaum.</p>
      <p xml:id="JACSP2A0629">Philolaus Peripateticus, secundum quod ait Boethius libro tertio Musicae
        suae, tonum in primo cubo impari in actu, scilicet in XXVII, qui numerus surgit ex ductu
        primi numeri imparis, scilicet trinarii in se ipsum bis ter fundare temptavit, nam ter tria
        ter XXVII sunt. Hic autem numerus a XXIIII tono distat, et trinarius non modo numerorum
        illorum differentia est, sed communis illorum mensura unumquemque illorum aliquotiens
        sumptus praecise reddens. Nam octies tria XXIIII sunt, sicut nonies tria XXVII. Ex quo <pb n="[99]"/>numero Philolaus duas | [P1, 55v in marg.] sumpsit partes: unam minorem,
        scilicet XIII, aliam maiorem, scilicet XIIII, quae, simul iunctae, XXVII faciunt. In minore
        autem partium dictarum, scilicet in XIII, semitonium minus, quod diesim vocat, fundat, tum
        quia est differentia inter CCLVI et CCXLIII, inter quos numeros est diesis, tum quia numerus
        qui est XIII surgit ex unitate, ex trinario (qui primus numerus impar in actu est et
        principium primae linearis figurae, scilicet triangularis) et ex novenario (qui est primus
        numerus quadratus impar in actu). In maiore autem parte ipsorum XXVII, scilicet in XIIII,
        maiorem toni partem, quam apotomen vocant, fundari existimat. Et, quoniam, inter XIII et
        XIIII, unitas differentiam facit, unitatem loco commatis posuit, quod differentia est inter
        diesim et apotomen. Totum vero tonum in XXVII unitatibus locavit, non tantum quia primus
        cubus impar est, sed quia inter CCXLIII et CCXVI, qui inter se distant tono, XXVII
        differentia consistit.</p>
      <p xml:id="JACSP2A0630">Sed, quamvis Philolaus dictos numeros tono et ipsius partibus adaptaverit,
        | [P2, 74r in marg.] non est intelligendum absolute et simpliciter tonum et dictas partes in
        numeris illis fundari. Non enim tonus in sesquivicesima septima fundatur proportione,
        apotome in sesquiquarta decima, diesis in sesquitertia decima. Iam enim diesis in maiore
        fundaretur proportione quam apotome, et hae duo in maiore quam tonus. Maior enim est
        sesquitertia decima proportio quam sesquiquarta decima, quae multo maior est quam
        sesquivicesima septima. Item fundarentur tunc diesis et apotome in proportionibus
        superparticularibus; quae falsa sunt, ut infra patebit. Sed forsitan Philolaus tonum non in
        sesquivicesima septima posuit fundari proportione sed in proportione quae est inter XXVII et
        XXIIII quae est sesquioctava, diesim etiam non in sesquitertia decima, sed in superpartiente
        tertia decima, apotomen vero in minore quam sit sesquiquarta decima, in maiore vero quam sit
        sesquiquinta decima; comma vero, quia minima sonantia est, unitati adaptavit.</p>
      <p xml:id="JACSP2A0631">
        <pb n="[100]"/>Capitulum XLI.</p>
      <p xml:id="JACSP2A0632">Tonus an simplex sit consonantia.</p>
      <p xml:id="JACSP2A0633">Tonus, si ad ipsius proportionem inspiciatur, simplex est consonantia;
        sesquioctava namque proportio simplex est. Quodsi ad partes eius comparetur integrales, ad
        hoc praedictis, unisono excepto, minus est composita, quia pauciores et minores habet
        partes. Et quae ipsius partes sunt, similiter et praedictarum consonantiarum, inaequalium
        vocum partes existunt. Tangit autem Philolaus toni partes has: diesim et apotomen, diesim et
        diesim et comma, quattuor diaschismata et duo schismata, quae partes, simul iunctae, tonum
        reddunt, licet illas sensus iungere nequeat.</p>
      <p xml:id="JACSP2A0634">Quid autem Philolaus praedictas toni partes intelligat, videamus. Diesis,
        inquit, est spatium quo maior est sesquitertia proportio duobus tonis. Comma est spatium quo
        maior est sesquioctava proportio duabus diesibus. Schisma est dimidium commatis, diaschisma
        est dimidium dieseos, id est semitonii minoris. Ex quibus patet quod partes toni
        principaliores sunt duo semitonia inaequalia, maius atque minus, minores vero diaschisma,
        comma et schisma.</p>
      <p xml:id="JACSP2A0635">Sed est advertendum quod diaschisma non est omnino integrum dimidium
        ipsius diesis, id est minoris semitonii secundum rem, quicquid sit secundum imaginem.
        Continet enim diesis tria commata circiter cum dimidio, quibus repugnat dividi in duas
        partes aequales. Etiam proportioni, in qua fundatur minus semitonium, repugnat divisio in
        partes aequales, nam inter terminos illius proportionis, qui sunt CCLVI et CCXLIII, non
        cadit aliquis numerus qui talem proportionem habeat ad minorem terminorum illorum qualem
        habet maior ad ipsum. Similiter nec schisma, secundum veritatem, est integra et praecisa
        media pars ipsius commae vel commatis, quia hic eius repugnat proportioni propter tactam
        causam.</p>
      <p xml:id="JACSP2A0636">Item, si tactae fractiones essent vere omnino integrae partes minoris
        semitonii et commatis, iam, praeter maius et <pb n="[101]"/>minus semitonium, esset dare
        aliud semitonium quod mediaret inter illa, et illud esset integrum dimidium toni et posset
        tunc tonus dividi in talia duo semitonia aequalia. Hoc autem est impossibile nam, secundum
        Boethium, omne semitonium, si sit integrum dimidium toni, inter sextam decimam partem et
        septimam decimam oportet collocari. Inter proportiones autem illas, nulla videtur posse
        mediare proportio cum immediate se consequantur. Vel oportet ut illae duae proportiones
        aequarentur. Hoc autem est impossibile, secundum quod Boethius probat subtiliter valde circa
        principium tertii libri Musicae suae.</p>
      <p xml:id="JACSP2A0637">Iam patet quae sint toni partes integrales inter quasque levius sonari
        potest distincte; semitonium minus est, vel diesis, non sic apotome et, ad hoc, multo minus
        diesis partes, ut et comma, quibus practice in cantando non utimur, quicquid sit de
        artificialibus instrumentis.</p>
      <p xml:id="JACSP2A0638">Quodsi principaliores eius partes simul iungerentur in numeris,
        proportionem redderent sesquioctavam, ut proportio minoris semitonii cum proportione
        maioris, vel proportio commatis cum duabus proportionibus semitonii minoris, de quibus alias
        exemplificabimus.</p>
      <p xml:id="JACSP2A0639">Habet igitur sesquioctava proportio locum in hac consonantia in qua locum
        habet medietas in numeris, si sic dicatur: "Sicut se habent XVIII ad XVI, sic VIIII ad
        VIII". Et permutatim potest inferri: "Ergo, sicut se habent XVIII ad VIIII, sic XVI ad
        VIII". Et tales comparationes, in quattuor chordis debito modo proportionatis, fieri
        possent. Similiter et in sonis, sic: "Sicut se habet ut ad re, sic fa ad sol". Et
        permutatim: "Sicut se habet ut ad fa, sic re ad sol", si voces illae sibi dimittantur, et
        non fiat falsa musica. Obtinet enim usus ut, ascendens de re in sol, per fa cantando: re fa
        sol, plus elevet se fa quam debeat. Nam, cum, inter re et fa, non sit nisi tonus cum minore
        semitonio, facit ibi quasi duos tonos et, per consequens, inter fa et sol, non remanet
        tonus. Similiter, cum descendit quis de sol in fa, statim reascendendo in sol, discendo: sol
        fa sol, ut communiter, non facit perfectum tonum inter sol | [P2, 74v in marg.] et fa, sed
        quasi minus semitonium, ac si diceret: fa mi fa.</p>
      <p xml:id="JACSP2A0640">
        <pb n="[102]"/>Capitulum XLII.</p>
      <p xml:id="JACSP2A0641">Toni divisio in partes integrales.</p>
      <p xml:id="JACSP2A0642">| [P1, 56r in marg.] Divisibilis est tonus in partes suas integrales iam
        praedictas, ut in duo semitonia inaequalia, in duo semitonia minora et comma, in quattuor
        diaschismata et duo schismata vel comma. Nunquam tamen divisibilis est in duas partes omnino
        aequales, quia talibus caret, licet Aristoxenus, qui nimis sensui credidit, hoc
        senserit.</p>
      <p xml:id="JACSP2A0643">Aliqui etiam moderni musicae tractatores hoc sentire videntur propterea
        quia inter voces ipsius alamire et mi ipsius bfa[sqb]mi est integer tonus et, inter voces
        illas, mediat fa de bfa[sqb]mi dividens tonum illum in duas partes. Et dicendum quod, licet
        dicta fa dictum tonum dividat in duas partes, non sequitur quod ipsum dividat in partes
        aequales, nec hoc ille probat; sed, secundum veritatem, tonum illum in duas scindit partes
        inaequales, in semitonium scilicet minus, quod ad graviorem partem se tenet, et maius, quod
        acutiorem. Nam inter fa ipsius bfa[sqb]mi et voces ipsius .F. gravis, sive Ffaut in regula
        est diatessaron; quod constat ex duobus tonis integris cum minore semitonio, ut prius
        suppositum est et libro tertio probabitur. Sed inter mi de [sqb] acuta, sive bfa[sqb]mi in
        spatio, et voces dictae .F. gravis, sive Ffaut in regula, tritonus est. Tritonis autem
        diatessaron superat in semitonio maiore, quia deficit a diapente in semitonio minore.</p>
      <p xml:id="JACSP2A0644">Sunt autem aliqui moderni tractatores de musica tenentes tonum
        indivisibilem esse in partes duas aequales; sed probant haec probationibus aliquibus quibus
        Boethius utitur tam libro primo Musicae suae, quam secundo, ad astruendum semitonium quod
        includit diatessaron ultra duos tonos non esse integrum dimidium toni, sed minus, sed ex
        demonstratione illa non habetur tonum non esse divisibilem in partes aequales. Idem enim
        totum aliquod, quod est divisibile in aliquas partes inaequales, potest esse divisible in
        partes aequales, ut octo in quinque et tria, et in quattuor et quattuor.</p>
      <p xml:id="JACSP2A0645">
        <pb n="[103]"/>Teneo igitur tonum indivisibilem esse in partes duas omnino aequales propter
        rationes quae explicabuntur infra.</p>
      <p xml:id="JACSP2A0646">Nunc autem sufficiant causae prius tactae de consonantiis in duas partes
        aequas divisibilibus. Et fundantur in hoc, quia proportio toni, scilicet sesquioctava,
        indivisibilis est in duas aequales proportiones, ergo similiter et tonus. Convenentia patet
        per inductionem et per oppositum. Antecedens vero probatur per hoc quod minimi vel primi
        numeri sesquioctavae proportionis differunt sola unitate. Patet hoc inter IX et VIII. Quod
        autem illi proportioni, cuius termini primi sola unitate distinguuntur, repugnet in duas
        partes aequales distingui, probabitur inferius. Item, inter extremos terminos quoscumque
        sesquioctavae proportionis, irreperibilis est medius terminus qui proportionem illam in duas
        scindat partes aequales; et de primis huius proportionis liquet, cum immediate se sequatur
        et, per consequens, inter illos nullus mediat numerus. In primis autem secundariis numeris,
        qui sunt XVIII et XVI, qui surgunt ex duplatione primorum terminorum, ut ex bis IX et bis
        VIII (ideo inter eos eadem proportio est quae inter primos), mediat numerus unus, scilicet
        XVII. Sed ille non dividit sesquioctavam proportionem in partes aequales. Alia enim est
        proportio sesquidecima septima, alia sesquisexta decima, quia specie distinguuntur, et
        secunda maior est prima (scilicet sesquisexta decima, quae est inter XVII et XVI, quam
        sesquidecima septima, quae est inter XVIII et XVII), cum quia in minoribus numeris maior est
        proportio, tum quia, si res eadem divisibilis sit in XVI partes et in XVII, maiores partes
        sunt sesqui sextae decimae quam sesqui septimae decimae. In numero enim aliquo tanto pars
        maior est quanto oportet eam minus multiplicari ad hoc ut suum totum reddat, ut ipsius
        senarii ternarius qui bis sumptus senarium reddit quam binarius qui ter sumptus senarium
        producit. Idem in quibuscumque secundariis terminis sesquioctavae proportionis reperitur
        qui, quanto maiores sunt, tanto plures habent terminos mediantes; nullus tamen eorum unquam
        proportionem sesquioctavam in duas dividit habitudines aequales geometricas quae, simul
        sumptae, praecise sesquioctavam faciant proportionem.</p>
      <p xml:id="JACSP2A0647">
        <pb n="[104]"/>Capitulum XLIII.</p>
      <p xml:id="JACSP2A0648">Toni divisio in partes subiectivas.</p>
      <p xml:id="JACSP2A0649">Posita est toni distinctio in eius partes integrales. Nunc toni generalius
        sumpti quaedam tangatur divisio in quasdam, etsi non usitatas, partes subiectivas, ut
        dicatur tonorum alius minor, | [P2, 75r in marg.] alius medius perfectus vel integer, alius
        maior vel abundans. His consonantiis talibus qualibus nomen extendo toni quia ex semitoniis
        integrantur. Non enim continentur hae tres toni species sub tono prius sumpto, sed locum
        tenens medium ab illis extremis, minore scilicet et maiore vel abundante, sic
        condistinguitur duorum semitoniorum praedictorum inaequalium; aut minoris cum minore fit
        unio, sic est tonus minor, aut minoris cum maiore, sic est tonus medius perfectus vel
        integer (et ille est de quo prius locuti sumus), vel maioris cum maiore, sic est tonus quem
        maiorem vel abundantem vocamus.</p>
      <p xml:id="JACSP2A0650">Quamvis autem duo sint semitonia inaequalia, diesis scilicet et apotome,
        ex tacta tamen illorum combinatione tres tacti sumuntur toni. Illorum autem tonorum, tam
        minor quam maior vel abundans imperfecti possunt dici, quia surgunt ex partibus aequalibus
        non faciliter invicem immediate iungibilibus. Qui, etsi inusitati sunt et musicae inutiles
        sint practicae, ipsorum tamen non est spernenda theoria. Ideo de illis aliquid infra
        loquemur.</p>
      <p xml:id="JACSP2A0651">Solus autem tonus medius, de quo prius tractavimus, p rfectus est et
        integer, tum quia in perfecta consistit proportione respectu aliorum, tum quia faciliter
        potest pronuntiari, non alii (non audivi qui praesumeret se posse immediate sonando iungere
        duo minora semitonia vel duo maiora), tamen etiam quia saepe in compositione gammatis
        reperitur et consequenter potest nostris notari notis, alii non. Cum autem absolute de tono
        loquimur, semper ad tonum perfectum et integrum nos referimus qui magis proprie tonus
        nuncupatur.</p>
      <p xml:id="JACSP2A0652">Iam de sex consonantiis vocum inaequalium tractatum est, quarum tres,
        scilicet diapason, diatessaron et diapente, et bis diapason, in proportionibus fundantur
        multiplicibus | [P1, 56v in marg.] simplicibus, ut in dupla, tripla, quadrupla; et tres in
          <pb n="[105]"/>superparticularibus, scilicet diapente in sesqualtera, diatessaron in
        sesquitertia, et tonus in sesquioctava. Quae convenienter numerum implent senarium qui
        perfectus est ex omnibus suis surgens partibus aliquotis et, in omnibus illis, pars aliquota
        locum tenet, utrumque numerorum proportionum illarum commensurans. Ideo non immerito
        perfectiores et famosiores sunt ceteris de quibus locuturi sumus quae in minus perfectis
        fundantur habitudinibus, ut in superpartientibus vel mixtis.</p>
      <p xml:id="JACSP2A0653">Et primo prosequemur de his quae in simplicibus superpartientibus
        fundantur proportionibus, ut sunt illae quae antecedunt diapason via generationis et minoris
        distantiae vocum extremarum suarum; secundo, de eis quae in mixtis, ut sunt illae quae
        diapason sequuntur quam in se claudunt cum aliquo addito. Et hic musica, prout a "muso,
        musas", quod est "cogitando aliquid inquirere", non deerit. Proportiones enim
        superpartientes et mixtae sunt magis taediosae quam multiplices et superparticulares
        simplices, et tanto magis quanto ad maiores ire convenit numeros.</p>
      <p xml:id="JACSP2A0654">Ego tamen fideliter, ut potero, proportiones consonantiarum, de quibus
        locuturus sum, inquiram. Incipiam autem a minoribus semper ascendendo gradatim ad illas quae
        aliquid addunt super priores. Et quia comma est ultimum quod comprehendere potest auditus,
        secundum Boethium, ultimaque proportio, de commate primo tractabimus.</p>
      <p xml:id="JACSP2A0655">Capitulum XLIIII.</p>
      <p xml:id="JACSP2A0656">Quid sit comma.</p>
      <p xml:id="JACSP2A0657">Comma, secundum Philolaum, ut est prius tactum, est spatium quo maior est
        sesquioctava proportio duobus minoribus semitoniis.</p>
      <p xml:id="JACSP2A0658">Per spatium intelligit differentiam, intervallum, consonantiam vel
        consonantiae partem, vel proportionem. Si enim proportio commatis praecisa proportionibus
        continuis duorum minorum semitoniorum copuletur, inter extremos terminos proportio proveniet
        sesquioctava in qua tonus consistit, ut infra patebit.</p>
      <p xml:id="JACSP2A0659">Potest autem comma multas alias consimiles habere <pb n="[106]"/>descriptiones, ut quod est illud in quo semitonium maius superat minus semitonium, et
        illud in quo maior tonus perfectum vincit tonum, et quinque toni bis diatessaron, et sex
        toni diapason, et tritonus semitritonum; quae magis patebunt ex dicendis infra.</p>
      <p xml:id="JACSP2A0660">Aliter comma describi sic potest: "Comma est inaequalium sonorum minima
        sensu perceptibilis consonantia", vel "consonantiae particula, spatium, vel differentia in
        superpartiente consistens proportione, minore quam sit sesquiseptuagesima tertia, maiore
        vero quam sit sesquiseptuagesima quarta". Haec descriptio ex verbis sumpta est Boethii.
        Dicitur comma "inaequalium" esse "sonorum", quia, cum per se sumitur, et distincte duos
        requirit sonos, quorum unus alio gravior est (licet modicum distent), et difficilis vel non
        bene possibilis sint prolationis ab humana voce ut per se sumuntur et distincte. Unde
        dicitur, secundum Boethium, "minima sensu perceptibilis consonantia" quod forsitan | [P2,
        75v in marg.] nonnulla causa fuit quare Philolaus unitatem commati attribuit, quia est illud
        ultimum quod comprehendere potest auditus et quod potest ad certam in numeris reduci
        proportionem. Nam, secundum Boethium, ad comma pertinet ultima vel minima proportio. Unde,
        licet schisma minus sit commate et minorem dicat distantiam illa, tamen non est sensu
        perceptibilis nec ad certam et notam in numeris proportionem reducibilis, quamvis sit
        intelligibilis.</p>
      <p xml:id="JACSP2A0661">Nec dicitur comma consistere in minima et ultima proportione simpliciter,
        quia multo minores proportiones superpartientes reperibiles sunt quam sit ea in qua comma
        fundatur, quae in infinitum procedere videntur. Sed in illis musicales consonantiae non
        fundantur quae sensu sint perceptibiles. Hoc autem ad consonantiam sonoram requiritur ut
        sensu percipiatur, ut est prius dictum. Unde comma est minima consonantia vel consonantiae
        particula cuius proportionem Boethius investigat. Dicitur autem comma sensu perceptibilis
        prout inter consonantias distinguit. De una, per sui additionem vel subtractionem, aliam
        facit bonam vel malam vel, e converso, facilis vel non facilis prolationis. Patet si a
        diatessaron comma tollatur vel iungatur, et similiter est in diapente et ceteris
        consonantiis. Subtractio enim commatis vel additio consonantiam mutat et variat.</p>
      <p xml:id="JACSP2A0662">
        <pb n="[107]"/>Sequitur, in praedicta commae descriptione, in proportione superpartiente
        consistens in quo a ceteris, de quibus exsecuti sumus, distinguitur consonantiis, quia illae
        in multiplicibus vel superparticularibus fundantur proportionibus vel in aequalitate. Et
        quod in superpartiente fundetur comma proportione sic probatur. Comma, ut est dictum, est
        illa particula vel spatium qua vel quo superat tonus perfectus tonum minorem sive
        sesquioctava proportio proportiones duorum minimorum semitoniorum, vel hexatonus diapason.
        Hoc autem est in superpartiente proportione, sicut ex terminis ostenditur sequentibus:</p>
      <p xml:id="JACSP2A0663">531441 524288 497664 472392.</p>
      <p xml:id="JACSP2A0664">Inter primum horum terminorum et quartum est sesquioctava proportio in qua
        fundatur tonus perfectus; inter secundum et quartum est proportio duorum minimorum
        semitoniorum in qua tonus fundatur minor, ut magis infra patebit. Sequitur igitur ut, inter
        primum et secundum, sit commatis proportio.</p>
      <p xml:id="JACSP2A0665">Nunc est ita quod primus terminorum illorum non est aequalis secundo, quia
        maior est eo in septem millibus centum et quinquaginta tribus unitatibus. Ergo, inter
        terminos illos, est proportio cuiusdam inaequalitatis non multiplicitatis, quia maior non
        continet minorem plus quam semel; non superparticularitatis, quia illud, in quo maior
        minorem superat, neutrius est pars praecisa vel aliquota; nec est ibi mixta proportio ex
        multiplici et superparticulari vel superpartiente, quia illa necessario multiplicem in se
        claudit proportionem. Ergo relinquitur quod inter terminos illos sit superpartiens simplex |
        [P1, 57r in marg.] proportio. Partes enim illae in qua maior minorem vincit, simul sumptae,
        nullam, ut est dictum, partem aliquotam minorum illorum constituunt. Fundatur igitur in
        proportione superpartiente.</p>
      <p xml:id="JACSP2A0666">Ut ante ea quae tetigi melius capiantur, ponitur sequens descriptio:</p>
      <p xml:id="JACSP2A0667">(Vide Appendix: XXIII).</p>
      <p xml:id="JACSP2A0668">| [P2, 76r in marg.] In pradicta descriptione multa tanguntur. Tangitur
        enim illud in quo sex toni superant diapason, et illud comma vocamus. Tangitur etiam illud
        in quo tonus et sesquioctava proportio vincunt proportiones duorum minorum semitoniorum, <pb n="[108]"/>vel tonus medius, qui est tonus perfectus, tonum minorem, et illud etiam est
        comma. Item tangitur ibi minoris toni proportio; sed non sunt ibi termini minimi illius
        proportionis, sed infra ponentur. Item tangitur ibi pentatoni proportio, non tamen in primis
        ipsius terminis, et est hexatoni proportio in eius minimis terminis. Adhuc reperibilis est
        ibi maioris semitonii proportio, et illa est inter primum terminum et tertium a sinistris
        incipiendo.</p>
      <p xml:id="JACSP2A0669">Capitulum XLV.</p>
      <p xml:id="JACSP2A0670">Generalia documenta de primis et secundariis terminis proportionum
        numerorum inaequalium.</p>
      <p xml:id="JACSP2A0671">Quamvis visum sit commatis proportionem esse superpartientem, non est
        tamen declaratum quae sit eius specifica et determinata superpartiens proportio.</p>
      <p xml:id="JACSP2A0672">Ad hoc autem videndum, scire expedit qui sunt eius primi et minimi
        termini. Falluntur enim aliqui de proportionibus superpartientibus aliquarum consonantiarum
        loquentes, quia minimos terminos illarum non assumunt, ut patebit infra. Si quis enim dicat
        inter X et VI proportionem esse superquadripartientem, quia maior continet minorem et partes
        eius quattuor, fallitur, quia illi non sunt nec primi, nec secundarii termini
        superquadripartientis proportionis, sed sunt primi secundarii numeri superbipartientis
        proportionis. Est igitur advertendum quod ad hoc, ut aliqui sint primi et minimi termini
        alicuius proportionis, duo inter alia requiruntur. Primum est quod alter terminorum illorum,
        vel ambo, sint impares; secundum, si impares, quod non conveniant in aliquibus partibus
        aliquotis aliis ab unitate quae, scilicet partes, utrisque communes numeri sint. Propter
        primum, IIII et II non possent esse primi termini duplae vel cuiuscumque alterius
        proportionis; VI et IIII sesqualterae, decem et sex superbipartientis. Propter secundum, XV
        et IX nequeunt esse primi termini superbipartientis proportionis vel cuiuscumque alterius.
        Ratio horum per regulas sequentes aperitur: "Qualis est proportio inter aliquos terminos,
        talis <pb n="[109]"/>est proportio inter illorum medietates", ut, cum inter IIII et II sit
        dupla proportio, similiter II et I, qui termini primorum sunt medietates, duplam inter se
        proportionem habebunt. Consimiliter, cum inter VI et IIII sesqualtera sit proportio, eadem
        erit proportio inter III et II. Et sic de consimilibus. Ex hac regula concluditur quod si
        ambo termini alicuius proportionis pares existant, non sunt illi primi vel minimi termini
        illius proportionis, quia veras medietates habent.</p>
      <p xml:id="JACSP2A0673">Alia regula est quod, si ambo termini proportionis alicuius impares
        fuerint, et illorum quilibet divisibilis fit in tres partes aequales alias ab unitate, vel
        in quinque,vel in septem, in novem, vel in undecim, et sic in infinitum, quantum ad numeros
        impares, eadem erit proportio inter partes illorum terminorum quae fuit proportio inter
        totales priores terminos, ut, cum XV et IX duas habeant partes numeros illos reddentes, quae
        sunt III et V, quia ter tria IX sunt, ter quinque XV, erit inter V et III talis proportio
        quae est inter XV et IX. Et planum est quod V et III minores et priores sunt numeri quam XV
        et IX. Similiter, cum XXV et XV aliquas partes habeant illos reddentes numeros, quia
        quinquies quinque XXV sunt, et quinquies tria XV, erit eadem proportio inter V et III, quae
        est inter XXV et XV. Eodem modo erit de duobus numeris imparibus quorum quilibet divisibilis
        est in septem partes aequales, ut sunt XXXV et XXI, XXXV in septem quinarios, XXI in septem
        trinarios.</p>
      <p xml:id="JACSP2A0674">Dixi autem quod si aliqui numeri impares, ad invicem comparati, partes
        habeant aequales alias ab unitate, tres, quinque, septem, novem, undecim, etc. (non duas
        partes, non quattuor, non sex, quia partes aliquotae numeri imparis), impares sunt et non
        possunt esse pares, quamvis partes aliquae numeri paris possint esse pares et aliquae
        impares, ut ipsius duodenarii partes pares sunt, binarius, quaternarius, senarius, impares
        vero, trinarius et unitas.</p>
      <p xml:id="JACSP2A0675">| [P1, 57v in marg.] Concluditur, ex hac regula, quod, si termini
        propositi proportionis alicuius impares fuerint, et illi resolubiles sint in partes
        aliquotas, alias ab unitate, quae numeros illos, aliquotiens sumptae, praecise mensurent,
        non sunt illi minimi vel primi termini numeri | [P2, 76v in marg.] cuiuscumque
        proportionis.</p>
      <p xml:id="JACSP2A0676">Est autem, circa dicta, notandum primo de hoc quod dictum est, quod si
        aliqui termini sunt impares, ad hoc, ut sint primi et minimi termini alicuius proportionis,
        requiritur, ut non conveniant in aliquibus partibus aliquotis numeralibus <pb n="[110]"/>quae scilicet sint numeri et non unitates. Hoc dictum est propter proportiones
        superpartientes. Unde, quantum ad illas, per terminos impares intelligimus duos terminos
        quorum quilibet est numerus. Nam, si unitas vocetur terminus impar, multi termini impares in
        proportionibus multiplicibus primi et minimi sunt, ut proportionis triplae trinarius et
        unitas, quintuplae V et I, septemtuplae VII et I, sic de consimilibus omnibus in quibus
        maiores termini, sive duces, impares sunt. Verum est quod termini illi primi non possunt
        habere partes aliquas communes alias ab unitate, cum alter terminorum illorum unitas
        sit.</p>
      <p xml:id="JACSP2A0677">Secundo, notandum quod omni proportioni repugnat ut primi eius termini
        ambo pares sint, non autem quod sint impares, vel unus par et alter impar. Hoc autem
        generale est primis terminis et secundis cuiuscumque proportionis superparticularis, ut ambo
        termini impares sint, sed necessario, quoad minimos terminos, si unus est par, alter est
        impar, quia sola unitate distinguuntur. In secundariis vero terminis, possunt ambo pares
        esse; patet inter VI et IIII; vel unus impar et alter par, ut IX et VI.</p>
      <p xml:id="JACSP2A0678">Ulterius notandum est quod regula illa qua dicitur: "Qualis est proportio
        inter aliquos terminos, talis est proportio inter illorum medietates", intelligenda est de
        numeris paribus solum qui soli veras et praecisas habent medietates.</p>
      <p xml:id="JACSP2A0679">Potest autem extendi regula illa ad quosdam numeros, tam impares quam
        pares, sic: "Si sint aliqui numeri inaequales et illorum quilibet divisibilis sit in tres
        partes aequales praecisas, qualis est proportio primorum terminorum ad invicem, talis est
        proportio tertiae partis maioris termini ad tertiam partem minoris termini", ut, cum inter
        IX et III tripla sit proportio, similiter tripla proportio est inter tria et unum. Et, in
        dupla proportione sic: "Qualis est habitudo XII ad VI, talis est proportio quaternarii (qui
        tertia pars est maioris termini) ad binarium (qui est minoris numeri tertia pars)". Et in
        quadrupla proportione, sic: "Quae est proportio XXIIII ad VI, eadem est ipsorum VIIII ad
        II". Eodem modo, in quintupla proportione: "Sicut se habent XXX ad VI, sic decem ad duo". Et
        in ceteris multiplicibus proportionis sic est si quilibet terminorum ad invicem comparatorum
        in tres aequales partes sit partibilis.</p>
      <p xml:id="JACSP2A0680">Convenit autem dicta proprietas proportionibus superparticularibus <pb n="[111]"/>sesqualterae, quia: "Sicut se habent IX ad VI, sic III ad II"; sesquitertiae,
        quia: "Ut se habent XII ad IX, sic IIII ad III"; similiter et ceteris. Competit etiam dicta
        proprietas proportionibus superpartientibus, ut superbipartienti: "Sicut se habent XV ad IX,
        sic V ad III"; supertripartienti sic: "Sicut se habent XXI ad XII, ita VII ad IV".
        Consimiliter fit in ceteris proportionibus superpartientibus.</p>
      <p xml:id="JACSP2A0681">Ad hoc convenit dicta proprietas mixtis proportionibus et potest quis
        probare hoc generaliter de omnibus per regulas conversas sic: "Qualis est proportio inter
        aliquos terminos, talis est proportio inter illorum triplices". Et, ut generalius loquamur:
        "Qualis est proportio inter aliquos terminos, talis proportio est inter illorum duplices,
        quadruplices, quintuplices, sextuplices", et sic in infinitum, quia eodem augentur
        numero.</p>
      <p xml:id="JACSP2A0682">Ex his generaliter ad propositum concludatur quod, si ambo termini aliqui
        ad invicem comparati, cuiuscumque fuerint proportionis, simplicis vel mixtae, sint
        divisibiles in duas partes aequales, in tres, in quattuor, in quinque, in sex, vel quot
        volueris, illi sunt nullius proportionis primi et minimi termini, quia resolubiles sunt in
        priores et minores terminos consimilis proportionis, ut visum est.</p>
      <p xml:id="JACSP2A0683">Capitulum XLVI.</p>
      <p xml:id="JACSP2A0684">Qui sint minimi termini proportionum multiplicium.</p>
      <p xml:id="JACSP2A0685">Tactae sunt quaedam conditiones generales ad proportionum minimos terminos
        requisitae. Nunc specialius qui sint minimi termini videamus; et intendamus loqui de
        proportionibus terminorum inaequalium, licet autem principalior intentio circa minimos
        terminos proportionum superpartientium versaretur. Extendimus tamen hanc doctrinam et ad
        alias proportiones terminorum inaequalium, et primo multiplicium.</p>
      <p xml:id="JACSP2A0686">Dicimus igitur quod multiplicium terminorum, id est illorum quorum maior
        minorem continet plus quam semel | [P2, 77r in marg.] praecise, minor aut est unitas, aut
        numerus in actu. Primo modo, termini illi quicumque sint, minimi et primi termini <pb n="[112]"/>sunt et radices alicuius multiplicis proportionis. Si vero multiplicis
        proportionis termini, tam maior quam minor, numeri sint in actu, illi nullius proportionis
        multiplicis primi termini sunt, sed secundarii. Quodsi terminorum multiplicium maior
        unitatem bis praecise contineat, duplae proportionis primi et minimi termini sunt, ut
        binarius et unitas. Si ter, triplae proportionis sunt termini, ut trinarius et unitas. Si
        quater, quadruplae proportionis, ut IIII et I. Si quinquies, quintuplae, ut V et I, sic in
        infinitum. Ceteri vero termini multiplices quorum scilicet quilibet numerus in actu est,
        secundarii termini sunt alicuius multiplicis proportionis quia vel duplae, ut IV se habent
        ad II, VI ad III, sic de aliis, ubi notandum est quod in secundariis quibuscumque terminis
        duplae proportionis, sicut nec in primis maior terminus potest esse impar (cum minorem bis
        habeat continere praecise), sic nec in secundis. Triplae vero proportionis termini
        secundarii sunt VI et II, IX et III, XII et IIII, sic de aliis. Quadruplae proportionis
        termini secundarii sunt VIII et II, XII et III, XVI et IIII, sic de ceteris. Omnes autem
        secundarii termini cuiuscumque multiplicis proportionis ad radicales et minimos terminos
        illius proportionis reducibiles sunt. Dare autem speciales regulas de singulis, qualiter
        sint resolubiles in terminos | [P1, 58r in marg.] primos suae proportionis, quia nimis esset
        longum, me non intromitto.</p>
      <p xml:id="JACSP2A0687">De superparticularibus breviter prosequamur.</p>
      <p xml:id="JACSP2A0688">Capitulum XLVII.</p>
      <p xml:id="JACSP2A0689">Qui sint minimi numeri superparticularium proportionum.</p>
      <p xml:id="JACSP2A0690">Termini superparticulares, quorum scilicet maior minorem continet et eius
        partem aliquam aliquotam praecisam, aut immediate se consequuntur ita, scilicet, quod inter
        illos sola unitas differentiam faciat, aut non.</p>
      <p xml:id="JACSP2A0691">Si primo modo sic sunt primi et minimi termini alicuius superparticularis
        proportionis, et illi sunt radices illius proportionis, respectu omnium terminorum aliorum
        inter quos <pb n="[113]"/>illa salvatur proportio, et maior dux vocatur, minor comes, nec
        possunt esse minimi termini cuiuscumque proportionis superparticularis nisi sola unitate
        distinguantur. Et si illa unitas sola, in qua maior minorem vincit, media pars sit minoris,
        sic sunt primi termini primae superparticularis proportionis, scilicet sesqualterae, ut sunt
        III et II. Si sit minoris tertia pars, sic sunt minimi termini secundae speciei
        superparticularis proportionis, id est sesquitertiae, ut sunt IIII et III. Si quarta pars,
        tertiae speciei superparticularis proportionis minimi termini sunt ut V et IIII. Si quinta
        pars, sunt tunc minimi termini quartae speciei superparticularis proportionis ut VI et V. Et
        sic in infinitum, ut libro primo tactum est. Ceteri autem omnes superparticularis
        proportionis termini qui scilicet immediate se non sequuntur, secundarii termini sunt et, si
        unus alium vincat in ipsius media parte praecise, sesqualteri sunt, ut VI et IV, IX et VI,
        XII et VIII, sic de similibus; et illi omnes ad radices sesqualteras reducibiles sunt. Si
        autem maior minorem superet in tertia illius parte, sesquitertii sunt, ut VIII et VI, XII et
        IX, XVI et XII, sic de consimilibus. Si in quarta parte, sesquiquarti, ut X ad VIII, XV ad
        XII, XX ad XVI, et sic de ceteris.</p>
      <p xml:id="JACSP2A0692">Qualiter vero secundarii termini proportionum superparticularium ad primos
        et radicales reducibiles sint terminos, prius aliqualiter tactum est.</p>
      <p xml:id="JACSP2A0693">Prosequamur de superpartientibus de quibus principalior fuit intentio.</p>
      <p xml:id="JACSP2A0694">Capitulum XLVIII.</p>
      <p xml:id="JACSP2A0695">Qui sint minimi numeri proportionum superpartientium.</p>
      <p xml:id="JACSP2A0696">Superpartientium proportionum primi termini sic noscuntur. Praesupponamus,
        ex priore libro, quod proportio superpartiens est habitudo terminorum inaequalium, quorum
        maior minorem continet et illius plures partes quae, simul sumptae, partem aliquotam
        terminorum illorum non faciunt.</p>
      <p xml:id="JACSP2A0697">
        <pb n="[114]"/>Aut igitur partes illae, in quibus maior minorem superat, unitates sunt, aut
        numeri. Si unitates, tunc termini illi, quicumque sint, radices sunt et primi termini
        proportionis alicuius superpartientis. Si vero sunt numeri secundarii, tunc sunt termini
        proportionis alicuius superpartientis.</p>
      <p xml:id="JACSP2A0698">Quod si unitates, in quibus maior minorem | [P2, 77v in marg.] vincit,
        sint duae, sunt tunc illi termini minimi et radicales numeri primae proportionis
        superpartientis quae vocatur superbipartiens; et si illae duae unitates sint duae tertiae,
        quia tres tales minorem facerent numerum, tunc termini illi radices sunt superbipartientis
        proportionis tertias, ut se habent V ad III. Si vero sunt duae unitates quintae, sunt tunc
        termini primi radices proportionis superbipartientis quintas, ut VII ad V se habent. Et si
        sint duae unitates septimae, tunc sunt radices proportionis superbipartientis septimas, ut
        IX ad VII se habent. Et hoc modo procedunt in infinitum termini illi primi et minimi, sicut
        illae proportiones.</p>
      <p xml:id="JACSP2A0699">Si autem unitates, in quibus maior superat terminum minorem sibi
        comparatum, sint tres, sunt tunc numeri primi et radicales proportionis supertripartientis,
        et, si sunt tres quartae, sunt minimi numeri superpartientis quartas, ut se habent VII ad
        IIII. Si tres quintae, tunc minimi termini sunt supertripartientis proportionis quintas, ut
        VIII se habent ad V. Si vero sint tres septimae, tunc sunt minimi termini supertripartientis
        proportionis septimas, ut X ad VII se habent (non feci mentionem de tribus unitatibus
        sextis, ut IX ad VI se habent, quia non est ibi superpartiens proportio, ut dictum est libro
        primo). Modo consimili vadunt in infinitum minimi illi termini, sicut et illae distinctae
        proportiones supertripartientes.</p>
      <p xml:id="JACSP2A0700">Et eodem modo est in minimis terminis superquadripartientis proportionis
        in quibus maior minorem vincit in quattuor unitatibus quintis, ut IX ad V se habent, vel
        septimis, ut XI ad VII, vel nonis, ut XIII ad IX, et sic in infinitum, et in minimis
        terminis proportionis superquinquipartientis in quibus maior minorem superat in quinque
        unitatibus vel sextis, ut se habent XI ad VI, vel septimis, ut XII ad VII, vel undecimis ut
        XVII ad XI, sic de aliis.</p>
      <p xml:id="JACSP2A0701">Tactus est modus unus cognoscendi minimos terminos proportionum
        superpartientium. Tangatur alius.</p>
      <p xml:id="JACSP2A0702">
        <pb n="[115]"/>Termini proportionis superpartientis aut non conveniunt in aliqua parte
        aliquota alia ab unitate quae, aliquotiens sumpta, praecise quemlibet terminorum illorum
        reddat aut conveniunt. Primo modo, termini illi semper sunt minimi proportionis alicuius
        superpartientis; hoc autem cum priore convenit documento, quia partes illae, in quibus maior
        terminus minorem superat, unitates sunt, et non numeri. Si enim essent numeri, convenirent
        termini illi in parte aliqua aliquota alia ab unitate. Unde ergo fit ut IX et V sint minimi
        termini alicuius proportionis superpartientis, scilicet superquadripartientis quintas, non
        autem X et VI, licet eadem differentia sit hic et ibi, scilicet quaternarius, quia primi
        termini, scilicet IX et V, non conveniunt in aliqua parte aliquota alia ab unitate quae
        utrumque mensuret numerum et illum, et, propter hoc, partes illae, in quibus maior vincit
        minorem, unitates dicuntur, non numeri. Sed X et VI partem numeralem habent communem ipsos
        mensurantem, scilicet binarium. Quinquis enim duo X sunt praecise, sicut ter duo sex. Et
        ideo, partes, in quibus denarius senarium superat, numeri dicuntur et non unitates solum.
        Propterea, X et VI sunt secundarii termini alicuius proportionis superpartientis, scilicet
        superbipartientis tertias, et non est, inter terminos illos, proportio superquadripartiens.
        Si igitur termini aliqui superpartientes in nulla parte conveniat alia ab unitate, primi et
        minimi vel radicales termini sunt alicuius superpartientis proportionis. Cuius autem
        specifice et determinate proportionis superpartientis sint termini, patet per praedicta,
        quia si maior minorem superet in duabus unitatibus superbipartientis proportionis, termini
        radicales sunt et minimi. Maior enim ad minorem dicitur vel superbipartiens tertias, ut V ad
        III, vel superbipartiens quintas, ut VII ad V. Et si maior in tribus unitatibus minorem
        superet, dicuntur minimi termini supertripartientis | [P1, 58v in marg.] proportionis; si in
        quattuor, superquadripartientis, sic in infinitum. Procedunt termini illi minimi, sicut et
        proportiones specifice superpartientes. A differentia igitur unitatum, quae est inter
        aliquos minimos terminos superpartientes, specificatur, denominatur et determinatur illa
        proportio, hoc est a numero unitatum in quo maior minorem superat, quicumque sit ille, et ab
        unitatibus minoris numeri. Et, secundum hoc, numerus qui est XXXVIIII est super decem et
        novem partiens vicesimas ad viginti, quia superat illum in XIX unitatibus quarum XX <pb n="[116]"/>minorem numerum facerent | [P2, 78r in marg.] et XXXVIII ad XXI super decem et
        septem partiens vicesimas primas, sic de aliis.</p>
      <p xml:id="JACSP2A0703">Est autem notandum quod superpartientis proportionis ambo termini vel sunt
        impares, vel unus est impar et alter par, vel ambo sunt pares. Si primo et secundo modo, vel
        non non conveniunt in aliqua parte aliquota alia ab unitate sive numerali, vel conveniunt.
        Primo modo, sunt termini illi primi et radicales proportionis superpartientis quam
        continent; secundo autem modo, sunt termini illi secundarii alicuius superpartientis
        proportionis et reducibiles ad priores et minores numeros in quibus est eadem proportio,
        sive illa pars sit dualitas, sive ternareitas, vel quaevis alia. Haec autem sunt possibilia,
        et in istis, et in illis numeris. Et primo declaretur hoc exemplariter: Inter V et III
        superbipartiens est proportio, et sunt hi numeri primi et radicales illius proportionis;
        inter XV et IX, est superbipartiens proportio, et sunt illi termini secundarii illius
        proportionis. XV enim continent IX et duos ternarios quorum tres novem praecise facerent.
        Idem apparet in terminis quorum unus est par et alter impar, ut inter VII et IIII est
        supertripartiens proportio, et sunt hi termini primi et minimi huius proportionis. Inter XXI
        et XII est eadem supertripartiens proportio, et sunt hi secundarii numeri tactae
        proportionis. XXI enim continet XII et tres eius partes, id est tres ternarios, quorum
        quattuor XII facerent. Et eodem modo se habent XXXV ad XX et XLIX ad XXVIII, et consimiles.
        Potest ergo competere tam primis terminis superpartientis proportionis quam secundariis ut
        ambo sint impares, vel unus par et alter impar; non autem quod ambo sint pares, quia hoc
        solum inest secundariis terminis.</p>
      <p xml:id="JACSP2A0704">Haec dixisse sufficiat de cognoscendis primis et minimis terminis
        superpartientium proportionum. Qui autem sint secundarii termini superpartientes, elici
        potest ex dictis. Omnes enim sunt secundarii qui minimi vel primi non sunt.</p>
      <p xml:id="JACSP2A0705">Potest etiam aliqualiter sciri ex dictis sub qua determinata et specifica
        proportione superpartiente contineantur, si aspiciatur ad partes illas numerales in quibus
        maior minorem superat. Illae enim, aut sunt duae, aut tres, aut quattuor, aut quinque, aut
        sex, sic in infinitum. Si duae, tunc maior ad minorem est superbipartiens, sive illae duae
        partes sint duo binarii, ut X ad VI se habent, sive duo <pb n="[117]"/>ternarii, ut XV ad
        IX, sive duo quaternarii, ut XX ad XII, sive duo quinarii, ut XXV ad XV, sic de aliis. Si
        vero sunt tres partes, tunc est supertripartiens proportio, sive illae tres partes sint tres
        binarii, ut XIIII se habent ad VIII, sive tres trinarii, ut XXI ad XII, sive tres
        quaternarii, ut XXVIII ad XVI, sic de aliis. Si autem partes illae, in quibus minor vincitur
        a maiore, sint quattuor, dicitur tunc ibi superquadripartiens habitudo, sive sint quattuor
        binarii, ut XVIII ad X, sive quattuor trinarii, ut XXVII ad XV, sic de ceteris. Sicut igitur
        in primis terminis specificatur et denominatur proportio superpartiens a numero unitatum in
        quo maior vincit minorem, sic, in terminis secundariis, a numero partium, quae per se numeri
        sunt, in quibus minor superatur a maiore.</p>
      <p xml:id="JACSP2A0706">Est autem notandum quod, sicut in primis et minimis terminis proportio
        superbipartiens multas recipit denominationes quae, ut dictum est libro primo, minorem
        respiciunt numerum, quia quaedam dicitur superbipartiens tertias, quaedam superbipartiens
        quintas, septimas, nonas, undecimas, etc., sic et in secundis terminis, ut inter X et VI est
        superbipartiens tertias proportio; inter XIIII et X, superbipartiens quintas; inter XVIII et
        XIIII, superbipartiens septimas, sic de aliis. Consimili modo est de supertripartientibus,
        superquadripartientibus, et de ceteris.</p>
      <p xml:id="JACSP2A0707">Item notandum est quod, licet aliqua proportio in sua radice non respiciat
        nisi duos determinatos terminos, qui soli primi et minimi termini sunt illius proportionis,
        in secundariis tamen terminis respicere potest multos in quibus omnino eadem servatur
        proportio. Eadem enim est proportio inter XX et XII, inter XV et IX, inter X et VI, inter V
        et III, sic de ceteris.</p>
      <p xml:id="JACSP2A0708">Diximus de primis terminis et de secundariis simplicium proportionum
        numerorum inaequalium. Possemus ulterius de mixtis prosequi, sed, causa brevitatis,
        dimittimus, quia qui sint primi termini et qui secundarii in mixtis proportionibus
        aliqualiter sciri potest per ea quae sunt dicta prius de simplicibus proportionibus. Ut
        tamen breviter appareat qui sint minimi termini, tam in proportione mixta quam in simplici,
        generaliter loquendo, dicimus illos esse minimos et primos terminos, in quacumque
        proportione, qui non communicant in aliqua parte aliquota alia ab unitate ambos <pb n="[118]"/>numeros mensurante. Nam, ut dicetur infra, libro tertio, illi sunt minimi in
        sua proportione qui numerant quoslibet alios in eadem proportione, minor minorem, et maior
        maiorem. Ergo, qui ab aliis terminis eiusdem proportionis numerantur, illius proportionis
        secundarii termini sunt. Illi igitur, qui sunt contra se primi et incommensurabiles, in
        proportione quacumque sunt primi et minimi, composita vel simplici.</p>
      <p xml:id="JACSP2A0709">Capitulum XLVIIII.</p>
      <p xml:id="JACSP2A0710">Qui sint minimi numeri proportionis commatis.</p>
      <p xml:id="JACSP2A0711">Visum est de primis et secundariis terminis proportionis numerorum
        inaequalium. Iam, specialiter ad propositum revertentes, inquiramus qui sint minimi termini
        proportionis commatis.</p>
      <p xml:id="JACSP2A0712">Et circa hoc, quaedam tangemus dubia ut, per responsiones ad illa,
        propositum magis appareat. Videretur forsitan aliquibus terminos illos proportionis commatis
        prius assignatos, qui sunt 531441 524288, non esse minimos, quia minores possunt reperiri.
        Non est autem dare minus minimo. Dictum est enim supra comma esse | [P2, 78v in marg.] illud
        in quo non solum sex toni superant diapason (et de hoc positum est exemplum praedictum), sed
        illud in quo quinque toni superant bis diatessaron. Si vero sumantur primi termini
        pentatonae proportionis, illi sunt multo minores quam hexatonae habitudinis.</p>
      <p xml:id="JACSP2A0713">Item dictum est comma esse id in quo tonus perfectus et sesquioctava
        proportio vincunt proportiones duarum semitoniorum continuas, sive tonum minorem, et id, in
        quo apotome, | [P1, 59r in marg.] quod est semitonium maius, superat minus semitonium. Haec
        autem videntur posse reperiri in numeris multo minoribus primo assignatis.</p>
      <p xml:id="JACSP2A0714">Disponantur enim numeri sequentes:</p>
      <p xml:id="JACSP2A0715">66429 65536 62208 59048 893.</p>
      <p xml:id="JACSP2A0716">Et, causa brevitatis, primus terminus vocetur .f., secundus .g., tertius
        .h., quartus .i., quintus .k.</p>
      <p xml:id="JACSP2A0717">
        <pb n="[119]"/>Dico quod, inter .f. et .i., tonus est perfectus et integra sesquioctava
        proportio, quia .f. superat .i. in octavam illius partem praecisam quae est 7381; .g. autem
        ad .i., id est secundus terminus ad quartum, proportionem continet duorum minorum
        semitoniorum, nisi quod deficit sola unitas in termino .g. Ea autem, quae sunt prope, sunt
        quasi idem et illi termini sunt minimi numeri proportionis toni minoris, ut patebit infra.
        Adhuc, inter .f. et .h., est apotome; inter .g. et .h., minus semitonium. Ex quibus omnibus
        sequi videtur, inter .f. et .g., commatis esse proportionem; et terminorum illorum
        differentia est .k. Planum est autem terminos illos multo minores esse terminis commatis
        prius assignatis; et differentia, inter terminos illos, minor est et alia a differentia
        terminorum commatis prius positorum. Item probabitur infra commatis proportionem minorem
        esse ea quae est inter 74 et 73, maiorem vero ea quae est inter 75 et 74. Sic autem est de
        praetactis terminis qui sunt .f. et .g. Inter illos enim minor est proportio quam sit
        sesquiseptuagesima tertia, maior tamen quam sesquiseptuagesima quarta. Differentia enim
        terminorum illorum, quae est .k., septuagies quinquies aucta, reddit numerum sequentem:
        66975. Aucta vero eadem differentia per 74, crescit in numerum qui est 66086. Adhuc, dicta
        differentia .k., multiplicata per 73, numerum facit qui sequitur: 65189.</p>
      <p xml:id="JACSP2A0718">Et disponantur sic: 66975 66086 65189.</p>
      <p xml:id="JACSP2A0719">Et primus vocetur .l., secundus .m., tertius .n.</p>
      <p xml:id="JACSP2A0720">Dico quod eadem est proportio inter terminos illos tres qui sunt .l. .m.
        .n. cum ea quae est inter sequentes tres terminos qui sunt 75 74 73. Et huius causa
        videbitur infra. Nunc arguitur sic: "Maior est proportio inter prius positos terminos qui
        sunt .f. et .g., quam inter terminos qui sunt .l. et .m." Nam .l. et .m. termini superant et
        per additionem se habent ad terminos qui sunt .f. et .g. Vincunt enim eos in numero qui est
        546. Inter .l. autem et .m. est eadem proportio quae est inter 75 et 74. Item, inter
        praedictos terminos qui sunt .f. et .g., minor est proportio quam ea quae est inter .m. et
        .n., inter quos est eadem proportio cum ea quae est inter 74 et 73, quia termini qui sunt
        .f. et .g. superant terminos qui sunt .m. et .n. in numero qui est 347. Hae consequentiae
        magis infra patebunt. Proportio igitur, quae est inter .f. et .g. terminos, maior est
        proportione existente inter 75 et 74, minor vero proportione quae est <pb n="[120]"/>inter
        74 et 73. Videtur igitur ex his, inter praedictos terminos qui sunt .f. et .g., commatis
        esse proportionem. Et si ita est, termini prius assignati non sunt minimi termini
        commatis.</p>
      <p xml:id="JACSP2A0721">Haec sic describantur:</p>
      <p xml:id="JACSP2A0722">(Vide Appendix: XXIIII).</p>
      <p xml:id="JACSP2A0723">| [P2, 79r in marg.] Quid igitur dicemus ad haec quae inducta sunt?</p>
      <p xml:id="JACSP2A0724">Responsio: Tenemus cum Boethio numeros illos, qui sunt 531441 et 524288,
        esse primos et minimos integros praecisos et veros proportionis commatis, nam, ut est
        dictum, comma est particula illa in qua VI toni continui superant diapason. Hoc autem primo
        invenitur et probatur in terminis illis. Declaratum est autem prius quod inter terminos
        illos est superpartiens proportio, et, cum fundetur comma inter numeros illos, fundari
        dicitur comma in superpartiente proportione. Non habent autem termini illi partes numerales
        aliquotas, ambos praecise mensurantes. Ideo, secundum praedicta, numeri illi sunt primi et
        minimi proportionis superpartientis quam important. Impossibile est autem unius proportionis
        plures et distinctos esse terminos primos et minimos, licet possint multi termini secundarii
        | [P1, 59r in marg.] eiusdem proportionis esse. Nulli igitur alii termini priores illis
        proportionis integre, praecise et vere ipsius commatis reperiri possunt. Si igitur sint
        aliqui termini minores quam sint illi, et dicatur inter illos esse commatis proportionem,
        illi non sunt integri, sed semper in aliquo illlorum, vel in ambobus, aliquid abundat vel
        deficit. Dicendum igitur quod verum est comma esse illud in quo quinque toni continui
        superant bis diatessaron sicut et illud in quo sex toni diapason vincunt, sed, inter primos
        terminos pentatonae proportionis, nullo modo in integris numeris possunt inveniri duae
        continuae sesquitertiae proportiones, ut patebit infra, cum probabitur quinque tonos
        superare bis diatessaron. Possunt autem alii numeri maiores proportionis pentatonae reperiri
        inter quos duae sesquitertiae continuae proportionis in numeris integris reperiri possunt.
        Et ibi apparent veri numeri integri proportionis commatis, et illi sunt iidem cum
        praetactis, et apparet ibi, in numeris integris, qualiter quinque toni vincunt bis
        diatessaron in commate, sicut VI toni diapason. Et, de hoc, infra ponetur figura.</p>
      <p xml:id="JACSP2A0725">Item verum est comma esse illud in quo sesquioctava proportio proportionem
        vincit duorum minorum semitoniorum, et in quo apotome, sive semitonium maius, superat
        semitonium <pb n="[121]"/>minus. Sed illud, nec in primis terminis commatis, nec in primis
        terminis duorum minorum semitoniorum, in numeris integris patet experiri. Semper enim
        terminis in illis deficit aliquid, vel abundat. Et hoc in figura praecedenti notatum est.
        Quamvis enim, inter extremos numeros illos, scilicet inter .f. et .i., sit sesquioctava
        proportio praecisa, similiter, inter numerum secundum et tertium, scilicet inter .g. et .h.,
        sit minoris semitonii proportio in numeris integris, licet termini illi sint secundarii
        proportionis illius, tamen, nec inter tertium numerum et quartum, id est inter .h. et .i.,
        est minoris semitonii proportio in numeris integris, quia deficit unitas in numero qui est
        .i. Quae, si adderetur, haberet numerus ille integram semitonii minoris proportionem ad
        numerum qui est .g., sed non haberet sesquioctavan integram proportionem ad primum numerum
        qui est .h., quia abundaret unitas. Nec est etiam integra semitonii maioris proportio primi
        ad tertium, id est ipsius .f. ad .h., sicut nec ipsius .h. ad .i. est integra semitonii
        minoris proportio, quia, sicut dictum est, deficit unitas in numero qui est .i.; et, quae
        ibi deficit, abundat in numero primo est .f.</p>
      <p xml:id="JACSP2A0726">Ex quibus omnibus sequitur quod illi termini, qui sunt .f. et .g., non
        sunt integri termini proportionis commatis, sed bene inveniuntur quattuor tales termini ut,
        inter extremos, sit integra sesquioctava proportio; inter tertium et quartum, integra
        semitonii minoris habitudo, similiter inter secundum et tertium; et inter primum et tertium,
        integra ipsius apotomes proportio. Et, quando sic est, non potest calumniari quin, inter
        primum terminum illorum et secundum, sit integra, praecisa et vera commatis proportio. Et
        tales quattuor termini prius positi sunt, ubi ostensum est comma in superpartiente fundari
        proportione. Sola igitur unitatis ad aliquos numeros subtractio, vel additio, proportionem
        tollit et mutat, sicut sola unitas, iuncta numero, cuiuscumque numeri speciem variat. Et hoc
        potest quis probare per se, et in parvis numeris, et in magnis. Nec ea, quae sunt prope,
        sunt idem, sed quasi. Non sequitur: "Iste est prope villam, ergo est in villa, vel ad
        villam". Haec enim dictio "prope" quamdam vim exceptivam vel exclusivam importare videtur.
        Quamvis autem numeri illi prius positi, qui sunt .f. et .g., <pb n="[122]"/>in minore
        consistant proportione quam sit ea quae est inter 74 et 73, maiore tamen ea quae est inter
        75 et 74, non sequitur tamen ex hoc quod, inter terminos illos, sit praecisa commatis
        proportio. Iam enim comma in multis fundaretur proportionibus, cum uni consonantiae
        respondeat una proportio. Sunt enim multi termini, inter quos est maior proportio
        proportione sesquiseptuagesima quarta, minor vero sesquiseptuagesima tertia. Teneo igitur |
        [P2, 79v in marg.] minimos numeros proportionis commatis esse istos: 531441 524288.</p>
      <p xml:id="JACSP2A0727">Viso in qua proportione comma fundetur, quia in superpartiente, et qui
        sint primi vel minimi numeri illius proportionis, potest, per prius dicta, sciri in qua
        determinata et specifica superpartiente comma fundetur proportione. Hoc enim ostendit
        differentia quae est inter numeros minimos suae proportionis, sive unitates in quibus maior
        illorum minorem superat (illae autem sunt 7153) et numerus unitatum numeri minoris quae sunt
        524288. Consistit igitur comma in proportione super 7153 partiente quingenta XXIIII milia
        ducentas octuagenas octavas in numeris.</p>
      <p xml:id="JACSP2A0728">Capitulum L.</p>
      <p xml:id="JACSP2A0729">Quod comma in minore constet proportione quam sit ea quae est inter 74 et
        73.</p>
      <p xml:id="JACSP2A0730">Restat, declarandum comma in minore consistere proportione quam sit ea
        quae est inter 74 et 73, maiore tamen ea quae est inter 75 et 74.</p>
      <p xml:id="JACSP2A0731">Ad cuius evidentiam, est notandum Boethium comparare proportiones
        quarundam minimarum consonantiarum, ut commatis et minoris semitonii quae sunt
        superpartientes, ad proportiones quasdam superparticulares, forte quia superparticulares
        proportiones notiores et perfectiores sunt quam superpartientes, et est ibi pulchra
        speculatio.</p>
      <p xml:id="JACSP2A0732">Est autem proportio, quae est inter 74 et 73, superparticularis, scilicet
        sesquiseptuagesima tertia et ea, quae est inter 75 et 74, sesquiseptuagesima quarta. Est
        igitur ostendendum primo proportionem, in qua comma fundatur, <pb n="[123]"/>prius tactam,
        minorem esse sesquiseptuagesima tertia quae est inter 74 et 73.</p>
      <p xml:id="JACSP2A0733">Disponantur numeri sequentes:</p>
      <p xml:id="JACSP2A0734">531441 524288 529322 522169 7153 2219.</p>
      <p xml:id="JACSP2A0735">Et vocetur numerus primus, scilicet 531441, .a., secundus consequenter se
        habens .b., tertius .c., quartus .d., quintus .e., sextus .f.</p>
      <p xml:id="JACSP2A0736">Inter .a. autem et .b., qui sunt duo primi termini, est commatis
        proportio, ut est prius dictum. Inter .b. et .c., est eadem proportio | [P1, 60r in marg.]
        cum ea quae est inter 74 et 73, sicut probabitur. Quintus autem numerus, scilicet .e.,
        continet differentiam duorum primorum terminorum inter quos fundatur comma. Sed .f., ultimus
        numerus, importat differentiam qua terminus, qui est .c., differt et minor est termino primo
        qui est .a., et quartus numerus, qui est .d. termino secundo, qui est .b. His praemissis,
        arguitur sic: "Minor est proportio inter .a. et .b. proportione existente inter .c. et .d.
        Sed proportio existens inter .c. et .d. est eadem proportio cum ea quae est inter 74 et 73.
        Ergo, inter numeros continentes commatis proportionem, qui sunt .a. et .b., minor est
        proportio proportione quae est inter 74 et 73".</p>
      <p xml:id="JACSP2A0737">Probentur praemissae et, primo, maior sic: Numeri, qui sunt .a. et .b.,
        maiores sunt numeris qui sunt .c. et .d., quia, per additionem, se habent ad illos,
        superantes illos, in numero qui est .f. Si enim numerus qui est .f., scilicet 2119, iungatur
        numero qui est .c., fit numerus qui est .a., vel si tactus numerus .f. tollatur a numero qui
        est .a., fiet numerus qui est .c. Similiter si numerus qui est .f. iungatur numero qui est
        .d., fit numerus qui est .b., vel si tactus numerus .f. tollatur a numero qui est .b., fit
        numerus qui est .d. Maiores igitur sunt numeri, qui sunt .a. et .b., numeris qui sunt .c. et
        .b.</p>
      <p xml:id="JACSP2A0738">Est autem regula quod, si ex qualibet proportione differentiam eorum
        numerorum, qui continent eam, auferamus, hi qui relinquuntur numeri maiorem inter se
        continent proportionem his numeris qui erant ante differentiae illius substractionem. Sint
        enim numeri VIII et VI. Tollatur a quolibet differentia qua differt unus ab altero (illa est
        binarius). Remanent VI et IIII inter quos maior est proportio, <pb n="[124]"/>quia
        sesqualtera, quam sit ea quae est inter VIII et VI, quae est sesquitertia. Sic patet maior,
        etiam per aliud principium, quia, in minoribus terminis, maior est proportio sane
        intelligendo.</p>
      <p xml:id="JACSP2A0739">Minor sic probatur. Quando inter duos terminos est aliqua proportio, si
        quilibet illorum eodem multiplicetur termino, redibit eadem proportio inter provenientes
        terminos quae erat inter primos ut, cum inter VI et IV sesqualtera sit proportio, si
        quilibet terminorum illorum binario crescat, proveniunt inde XII et VIII, inter quos
        sesqualtera proportio est. Eodem modo esset, si per trinarium augerentur. Provenirent enim
        inde XVIII et XII, vel, si per quaternarium, hi XXIIII et XVI, vel per quemcumque alium
        terminum eundem. Et tenet ars ista in ceteris proportionibus superparticularibus, in
        multiplicibus, et in superpartientibus, similiter et in mixtis habitudinibus. Ergo, si isti
        duo numeri, qui sunt 74 et 73, per eundem quemcumque numerum multiplicentur, numeri inde
        provenientes eandem inter se proportionem retinebunt | [P2, 80r in marg.] cum illa quae est
        inter priores terminos qui sunt 74 et 73. Sic autem est de numeris qui sunt .c. et .d.
        Surgit enim numerus qui est .c. ex multiplicatione numeri, qui est 74, per numerum qui est
        .f. (septuagies enim quater .f. dant numerum qui est .c.). Similiter, numerus, qui est .d.,
        provenit ex multiplicatione numeri qui est 73 per numerum qui est .f. (septuagies enim ter
        .f. producunt numerum qui est .d.). Recte igitur dictum est proportionem, in qua consistit
        comma, minorem esse proportione sesquiseptuagesima tertia, quia minor est proportio inter
        .a. et .b. quam inter .c. et .d.; .a. autem et .b. continent proportionem commatis; .c. vero
        et .d. proportionem sesquiseptuagesimam tertiam. Quae sic describantur:</p>
      <p xml:id="JACSP2A0740">(Vide Appendix: XXV).</p>
      <p xml:id="JACSP2A0741">Capitulum LI.</p>
      <p xml:id="JACSP2A0742">Quod comma in maiore fundetur proportione quam sit ea quae est inter 75 et
        74.</p>
      <p xml:id="JACSP2A0743">Uterius probare conabimur commatis proportionem maiorem esse ea
        proportione quae est inter 75 et 74. <pb n="[125]"/>Describantur igitur termini
        sequentes:</p>
      <p xml:id="JACSP2A0744">531441 524288 536475 529322 7153 5034,</p>
      <p xml:id="JACSP2A0745">et si placet, septimus addatur terminus qui est 262144.</p>
      <p xml:id="JACSP2A0746">Horum terminus primus vocetur .a., ut prius, secundus .b., tertius .c.,
        quartus .d., quintus .e., sextus .f., septimus .g.</p>
      <p xml:id="JACSP2A0747">| [P1, 60v in marg.] Inter .a. et .b., qui primi sunt termini, commatis
        est proportio; inter .c. et .d. est eadem proportio cum ea quae est inter 75 et 74; .e.
        autem denotat proportionem commatis; .f. vero notat differentiam quae est inter .e. et .a.
        et inter .d. et .b. Inter primum autem terminum, qui est .a., et septimum, qui est .g.,
        intervallum est sex tonorum; inter .b. vero et .g. est diapason. Tunc arguitur sic: "Maior
        est proportio inter .a. et .b. quam inter .c. et .d., sed, inter .c. et .d., est eadem
        proportio cum illa quae inter 75 et 74. Ergo maior est proportio inter terminos commatis qui
        sunt .a. et .b. quam inter 75 et 74". Maior, per iam dicta, patet, quia termini, qui sunt
        .c. et .d., maiores sunt terminis qui sunt .a. et .b. Se habent enim per additionem ad
        illos. Superat enim terminus, qui est .c., terminum qui est .a., in termino qui est .f. Nam
        terminus, qui est .f., iunctus termino qui est .a., aequatur termino qui est .c. et idem est
        de termino qui est .d., respectu termini qui est .b. Dictum est autem quod, quando duobus
        terminis sua iungitur propria differentia, minor est proportio inter terminos inde
        provenientes quam esset proportio inter terminos priores. Minor sic patet. Declaratum enim
        est prius quod, quando duo termini per eundem multiplicantur numerum, eadem redit proportio
        inter provenientes terminos quae erat inter primos; sed terminus, qui est 75, multiplicatus
        per terminum qui est .f., facit numerum qui est .c., et terminus, qui est 74, auctus per
        eundem terminum qui est .f., crescit in numerum qui est .d. Et, per consequens, eadem est
        proportio inter .c. et .d. terminos cum illa quae est inter 75 et 74. Est igitur maior
        proportio inter .a. et .b. quam inter .c. et .d. Sed .a. et .b. proportionem continent
        commatis, .c. et .d. proportionem sesquiseptuagesima quartam. Maior est igitur proportio
        inter commatis terminos quam sit ea quae est inter | [P2, 80v in marg.] 75 et 74.</p>
      <p xml:id="JACSP2A0748">Haec sic disponantur:</p>
      <p xml:id="JACSP2A0749">(Vide Appendix: XXVI).</p>
      <p xml:id="JACSP2A0750">
        <pb n="[126]"/>Capitulum LII.</p>
      <p xml:id="JACSP2A0751">Amplior aliquorum dictorum expositio.</p>
      <p xml:id="JACSP2A0752">Ad maiorem dictorum et dicendorum notitiam, quaedam notanda sunt. Primo de
        regula vel regulis qua vel quibus hic usi sumus, dictum est quod, cum inter aliquos terminos
        est aliqua proportio, si differentia, qua differunt, iungatur illorum cuilibet, minor erit
        proportio inter terminos inde provenientes ea proportione quae inter priores erat terminos.
        Haec autem regula, suo modo, tenet in subtractione differentiae quae est inter aliquos
        numeros. Sed, in additione, processus fit ad minorem proportionem in subtractione ad
        maiorem. Primo modo, accepimus regulam illam, improbando commatis proportionem minorem esse
        ea proportione quae est inter 74 et 73. Secundo modo, sumpsimus tactam regulam, ostendendo
        commatis proportionem maiorem esse quam sit ea proportio quae est inter 75 et 74. Videtur
        autem dicta regula locum habere, non solum ubi, post differentiae additionem vel
        subtractionem, manet eadem proportio in genere proximo (puta, cum manet hic et ibi proportio
        superparticularis vel superpartiens, licet in alia specie superparticularitatis), sed ubi
        non manet, scilicet quando proportio una superparticularis est, reliqua vero multiplex, ut
        inter VI et IIII, superparticularis est proportio, quia sesqualtera; inter IIII et duo,
        multiplex, quia dupla. Est autem dupla proportio prior et maior sesqualtera proportione.</p>
      <p xml:id="JACSP2A0753">Item pro regula dictum est: "Si, inter aliquos numeros, est aliqua
        proportio, et illi numero eodem multiplicentur, (sive ille sit maior quam sint illi
        multiplicandi, sive minor), redibit proportio eadem inter numeros inde provenientes cum ea
        quae erat inter numeros priores". Sed, si priores termini erant minimi, et primi alicuius
        proportionis, alii semper sunt secundarii illius eiusdem proportionis.</p>
      <p xml:id="JACSP2A0754">Iuxta hoc notandum quod termini secundarii alicuius proportionis semper
        proveniunt ex multiplicatione primorum terminorum illius proportionis per eundem terminum
        minorem vel maiorem, ut dixi, vel aequalem cum illorum altero. Minor <pb n="[127]"/>autem
        terminus, per quem potest fieri multiplicatio, binarius est, quia per unitatem fieri non
        potest, ut visum est libro primo. Si igitur multiplicentur primi termini alicuius
        proportionis binario, termini inde provenientes sunt primi secundarii termini illius
        proportionis, ut VI et IIII, sesqualterae. Si per trinarium, tunc sunt secundi secundarii,
        ut IX et VI, proportionis sesqualterae. Si per quaternarium, tunc sunt tertii secundarii, ut
        XII et VIII, quoad sesqualteram proportionem, et sic in infinitum procedunt numeri
        secundarii sesqualterae proportionis. Et eodem modo est de aliis proportionibus
        generaliter.</p>
      <p xml:id="JACSP2A0755">Si vero termini alicuius | [P1, 61r in marg.] proportionis non eodem
        termino, sed diversis augeantur, inter provenientes terminos, ut ad invicem | [P2, 81r in
        marg.] comparantur, non eadem, quae inter priores erat, redibit proportio (sive se ipsis
        augeantur, sive quibuscumque aliis distinctis terminis), quia de terminis loquor
        inaequalibus.</p>
      <p xml:id="JACSP2A0756">Si tamen aliqui termini inaequales primo se ipsis crescant, deinde unus
        augeatur per alium, provenient inde duae continuae proportiones tales qualis fuit proportio
        inter priores terminos, si summa veniens ex ductu unius termini in alium in medio aliarum
        duarum ponatur summarum. Sint enim hi termini: tres et duo. Ducatur trinarius in se ipsum
        "ter tria", et sunt VIIII; ducatur binarius in se ipsum, dicendo: "bis II", et sunt IIII.
        Planum est inter VIIII et IIII non esse sesqualteram proportionem, sed duplam sesquiquartam.
        Sed ducatur trinarius in binarium, dicendo: "ter duo" vel, e converso: "bis tria". Provenit
        inde senarius. Et ponatur in medio aliorum duorum terminorum sic: VIIII VI IIII. Sunt hic
        productae duae continuae proportiones sesqualterae. Consimili modo est de ceteris
        proportionibus.</p>
      <p xml:id="JACSP2A0757">Hae regulae fundantur super his quae dicta sunt libro primo de
        multiplicatione consimilium proportionum superparticularium, quae veritatem habent in aliis
        proportionibus terminorum inaequalium.</p>
      <p xml:id="JACSP2A0758">Sed specialiter descendamus ad quaedam dicta de commatis proportione.
        Dictum est ipsam esse minorem proportione sesquiseptuagesima tertia quae est inter 74 et 73,
        maiorem vero 74, quae est inter 75 et 74. Ex hoc dicto sequitur proportionem commatis non
        esse superparticularem, quia, inter proportionem sesquiseptuagesimam tertiam et <pb n="[128]"/>sesquiseptuagesimam quartam, quae superparticulares sunt, nulla mediat
        superparticularis proportio suo modo, sicut nec inter sesqualteram et sesquitertiam, quia
        immediate se consequuntur.</p>
      <p xml:id="JACSP2A0759">Item, cum maius et minus, si proprie sumantur, speciem non varient, ut
        maior et minor linea, sicut nec magis et minus in qualitatibus (proportio autem
        superpartiens a superparticulari, non tantum specie, sed genere, distinguatur), non videtur
        propria comparatio commatis proportionis, quae superpartiens est, ad proportionem
        sesquiseptuagesimam tertiam et sesquiseptuagesimam quartam, quae sunt superparticulares, ut
        dicatur minor altera illarum, maior vero reliqua. Ideo sumi videtur ibi minoritas et
        maioritas large et extenso nomine. Et propterea non tenet ibi principium, ubi: "Est reperire
        maius, et minus, et aequale", quia illa non sunt eiusdem rationis, sicut non sequitur: "Est
        reperire circulum maiorem quadrato, et minorem quadrato; ergo est reperire circulum aequalem
        quadrato".</p>
      <p xml:id="JACSP2A0760">Item, circa dicta, notandum quod, licet, inter numeros praedictos qui sunt
        .c. et .d., sit eadem differentia quae est .e., quae est inter numeros qui sunt .a. et .b.,
        non est tamen hic et ibi eadem proportio, quia prima est superparticularis, alia vero
        superpartiens. Aequalitas enim differentiae aequalitatem non arguit proportionis geometricae
        quam musicales consonantiae respiciunt.</p>
      <p xml:id="JACSP2A0761">Item notandum quod, per hoc quod haec consonantia in minore dicitur
        fundari proportione quam sit sesquiseptuagesima tertia, minore vero quam sesquiseptuagesima
        quarta, non habetur specifica ipsius proportio.</p>
      <p xml:id="JACSP2A0762">Item, quia comma, ut per se sumitur et ab aliis distinguitur consonantiis,
        locum signatum et determinatum non habet in compositione gammatis, nec nostris valet notari
        notis, ideo in numeris solum exemplum de ipso posuimus. Habet autem in commate locum non
        solum proportio, sed medietas et permutata medietas, ut patere potest, si sic dicatur:
        "Sicut se habet semitonium maius ad minus semitonium, sic tonus perfectus, vel medius, ad
        minorem tonum, et quinque toni ad bis diatessaron, et VI toni ad diapason". Et, in numeris,
        posset exemplificari, si numeri illi, inter quos fundatur comma, duplarentur, triplarentur,
        et ad invicem conferrentur.</p>
    </body>
  </text>
</TEI>