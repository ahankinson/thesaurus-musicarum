<!DOCTYPE html>
<html lang="en">
<head><script src="/livereload.js?mindelay=10&amp;v=2&amp;port=1313&amp;path=livereload" data-no-instant defer></script>
    <meta charset="UTF-8">
    <title></title>
</head>
<body>

<main>
    <div class="tei-text">
   <p>COMPENDIVM MVSICES, TAM figurati quàm plani cantus ad formam Dialogi, in
      usum ingenuae pubis ex eruditis Musicorum scriptis accurate congestum, quale ante
      hac
      nunquam uisum, et iam recens publicatum. Adiectis etiam regulis de Concordantiarum
      et
      componendi Cantus artificio, summatim omnia Musices praecepta pulcherrimis exemplis
      illustrata, succincte et simpliciter complectens.</p>
   <p>PRAETEREA ADDITAE SVNT FORMVLAE IN TONANDI Psalmos, et ratio accentus
      Ecclesiastici, legendorum quoque Euangeliorum et Epistolarum.</p>
   <p>AB AVCTORE LAMPAdio Luneburgensi elaborata.</p>
   <p>BERNAE IN HELVETIIS per Samuelem Apiarium.</p>
   <p>M.D.LIIII.</p>
   <p>IN LAVDEM MVSICES IOANNES TELORVS.</p>
   <p>QVEM non delectet diuine Musicamentis? <br>Cui non organicos suscitet
      illa sonos? Musa sonis penetrat sensu, et pectora mulcet <br>Haec uitae comes est,
      gaudia mentis habet. Haec decus, haec ipsa est hominumque Deumque uoluptas <br>Qua
      sine nil animis, complacet usque pijs. Spiritus ac ueluti corpus sustentat et auget
      <br>Musica sic animos excitat atque fouet. Aethereis Sphaerarum uocibus ipsa resultat
      <br>Musica uox, uocum quae parit omne melos. Numinis haec habet afflatus, dulcedine
      cantus <br>Permouet atque rapit quodque sonare ualens Musica sic placeat multis è
      millibis unum <br>Virtutis munus, quod colat omnis homo.</p>
   <p>STVDIOSO MVSIces, Eberardus à Rüml. Vituduranus Salve.</p>
   <p>Si alio nullo merito certè propter uetustatem et Inuentores Musica
      omnibus lurè commendatissima extitit, cui priscis temporibus tantum et studij ac
      venerationis sit habitum, ut ijdem Musici Quinti teste, et Vates et sapientes iudicarentur.
      Propterea quod haec cum diuinarum rerum cognitione coniuncta, sacris etiam plerumque
      adhibita fuerit, atque hoc ipsum non sine maxima ratione. Per spexère enim sapientes
      uiri
      plaerasque liberales disciplinas, in his quae extrinsecus adueniant occupatas, hanc
      uero
      solam penitus à spiritus arcano proficisci ut nullo certiori teste, quicquid in animo
      uersemus, nisi uocis modulamine significemus, ut pote quae reconditissimas cogitationes mentis perspectas, et exploratas habeat, unde etiam mos inoleuit ut si
      qui
      pietatem, quam deuotionem erga deum appellant, testari uoluerint, hoc non absque uocis
      significatione praestiterint, testem uidelicet adhibentes qui ut dissimulare nolit
      sic etiam
      nesciat. Quod ubique ex diuinis atque prophanis literis uatumque canticis potissimum
      tamen
      psalmo grapho, luculenter, apparet. Ad haec apud priscos gratulandi officium, si quis
      nouam
      uineam plantasset, nouas aedes incoleret, aut aliud quippiam noui exorsus fuisset,
      sicut
      etiam annona collecta, gratias canebant, non nisi Musices praesidio peragebatur. Sed
      quando
      nemo sanus, hanc ingenuam disciplinam aspernetur, quod, à probatissimis magno semper
      in
      precio sit habita, atque hinc miris et condignis praeconijs celebrata, maximi tamen
      faciendam uel ipsa Natura demonstrat, quod haec plurima nobis adminicula praestiterit
      ad
      huius officium explendum, uocisque flexum recte modulandum: unde etiam
      hoc consequitur, ut saepe, licet rudi et inerti cantillatione perstrepemus, laborum
      tamen
      graues molestias leniamus, solemur et fallamus. Caeterum haec non modo suo fungitur
      officio,
      si nos ad alacritatem siue aliam mentis affectionem uoce testandam perpellat ac excitet:
      uerum etiam ubi alios (ut obticeam interim nutricum cantus quibus infantes ad somnum
      inuitant, aut aliàs concitatos demulcent) Musices officio concinnè defungi percipiemus
      siuè
      id chordis uel uoce alijsque instrumentis in hoc institutis fiat, ad nos etiam commouendos
      ac excitandos, suas quas habet uires exerat, qua sub miniculante, in aduersis solatia
      ad
      dolorem nostrum subleuandum administrantur simul ad honestas et arduas res amplectandas
      extimulamur, quod uel poëtarum carminibus satis liquebit, ut interim que passim experimur
      non referam. Prolixior fierem si de Dorio modo quo Timotheus Alexandrum percellebat
      ac
      incitabat: Lydio quoque qui à quibusdam fletibus, aut Mixolydio qui
      perturbatior Tragedijs accommodus uisus alijs que plura percenserem. Dorius enim ad
      grauiores, uocis actiones. Lydius ad acutiores, Phrygius ad medias, utilis habebatur:
      Sed
      hoc tantum perstringam, quod cuius promptum, Musicam, uidelicet, tantam habere cum
      Grammatica Dialectica et Rhetorica connexionem affinitatemque, ut nisi rerum uocabula
      conuenienti et debita uocis, uel intensione uel remissione proferantur, uniuersum
      Rhetoris
      officium, quod in eloquendo potissimum constituitur mancum et mutilum reddatur, atque
      omni
      gratia destitutum prorsus corruat. Non itaque temere hunc locum in disciplinarum ordine
      in
      quo censetur, sortita est, quae uidelicet Colophonem dictis artibus addat easque quasi
      plane
      absoluat, ut digne [hamousos] dicatur, quasi literas omino ignoret qui hanc non calleat.
      Iam
      uero licet inter cetera uocem quoque habemus à Natura inditam, uniuersa
      tamen sic confusa nobis exhibita sunt, ut nisi artium excolantur beneficio, rudia
      maneant et
      nihil liberale adeoque exculto homine dignum hinc consequatur, nisi quatenus ratio
      (sed apud
      paucos) quaedam attemperarit, cui quoque Artium praecepta, studio et opera maximorum
      uirorum
      debemus, omnium siquidem disciplinarum primordia et uelut seminaria à Natura percepimus,
      que
      deinde cultu artium in uberem prouentum producuntur. Proinde operam optime collocasse
      uidentur qui studium, in hanc praeclaram disciplinam promouendam posuerint, splendidam
      gratiarum Coronam à bonis reportaturi, Sed expedit etiam nosse quomodo quidque sit
      tradendum, ut si quid pueris instituitur, breue sit, ne praeceptorum uel longitudine,
      uarietate, seu multitudine potius obruantur quam quid emolumenti consequantur, uidetur
      hic
      AVCTOR LAMPADIVS, ipsum ita obseruasse quam qui maximè hoc duntaxat respiciens ut erudiret, non quo se uanè ostentaret, etiam hinc summam perspicuitatem
      libello suo addens, quod iuxta morem antiquissimorum philosophorum, in formam Dialogi,
      hanc
      artem simplicissime et distincte tradidit, exemplis etiam luculentis omnia illustrauit,
      ut
      non rantum in aures traditam artem, uerum etiam ad oculos paratam habeas hanc igitur
      ab
      ingenua pube uotis summis amplecti cupiam quae ex perietur, quantum hinc emolumenti
      sit
      adeptura si ad reconditiora eius inuestiganda strenuam et solertem operam adhibuerit.
      Vale.</p>
   <p>Datum Bernae Helueticae. Mense Martio, Anno M.D.XLVI.</p>
   <p>DILIGENTI CALCOgrapho. Domino Mathiae Apiario, Amico suo Gratiam et pacem
      à Domino.</p>
   <p>Salve. De libello meo, amice haud Vulgaris. Domine Apiari, quem nuper
      tibi per Dominicum Dreuerum misi de quaestionibus Musicis, ex eruditissimis quorundam
      scriptis delectis, quemque puer meus: ex meo, perperam (uti ex dominicis uerbis accepi)
      exscripsit, ederem nè an supprimerem, uehementer dubitaui. Rogarunt me, et saepe,
      et multum,
      uiri, cum docti, tum pij, ut curarem excudendum, quod non parum fructus inde rediturum
      ad
      iuuentutem, musicae artis nobilissimae studiosam, censerent. Vt taceam, quod plurimi
      nostrae
      prouinciae cantores, in oppidulis habitantibus, et huius rei praecipui fautores, non
      raro
      solicitauerint, id sedulis praecibus, vt emiterem et Musicae studium, hac
      qualecunque ratione iuuarem ac promouerem. Similiter de libello componendarum cantilenarum,
      et partibus de quatuor summis festis, quas tibi in breui quoque per Dominicum mittam,
      eadem
      efflagitauere. Quis precibus tam pijs non moueretur? quis votis tam sanctis non uinceretur?
      quis non contemneret momos istos et uitiligatores, quibus unicum est studium semper
      aliena
      calumniari, credentes fore, ut ea ratione, nomen sibi, et laudem, et decus parent.
      Quibus
      datum est, quod hactenus musicam non inuulgauimus. Sed uicit tandem (ut dicebam modo)
      piorum
      quorundam iusta precatio, uicit inquam, animus quem habeo, erga eruditissimos huius
      artis
      cultores. Quod, si qui sunt, quibus labor noster improbatur, quod pauciores sint,
      in nostro
      libello, quaestiones, quam ipsi uelint, istis responsum uolo, satius esse, pauca fideliter
      tradere, quam puerorum ingenia longis ambagibus, et quidem inutilibus,
      morari et cetera. Sentiant igitur calumniatores isti, vt lubet, Equidem non dubito,
      Augustini sententiam esse satis probatam, ac ueram, dicentis: parua non sunt contemnenda
      et
      cetera. Itaque parui facio, si apud istos male audiam, dum modo prosim, quibus Musica
      ars
      nobilissima est cordi, Ego, ut paucis indicem, quid in his questiunculis Musicis adornando
      spectarim, volui hanc artem nobilissimam ad quam nos Quintilianus, et reliqui doctissimi
      etiam atque etiam hortantur, omnibus, totius germaniae, pueris, esse in promptu. Digessimus
      quoque in libello nostro, ad singula praecepta, singula, et omnis generis, exempla.
      Adieci
      quoque psalmodiam, Et de legendis lectionibus, Euangelijs, Epistolis et id genus alijs
      exempla, quorum in sanctis vsus est, templis, et ea ratione, vt omnes habeant, in
      primis
      Concionatores, cantores, pueri, singula, de ecclesiasticis rebus, praecepta, et exempla,
      quibus modulandis, animos ad cantandum assuefaciant. Caeterum, quod
      noster, quicquid est libelli, tibi. Domine Apiari, ad imprimendum sit missus, fecit
      Christianus tuus animus, et singularis, de musicis rebus, amor, cui nihil (vt audio)
      est
      gratius, nihilque dulcius, quam quod iuuentus studeat bonis cum artibus, tum moribus,
      in
      primis syncerae pietati, atque sese Musica arte nobilissima iugiter exerceat bene
      vale,
      domine mi. Et si conatus ille noster foeliciter ceciderit, addetur animus nobis, Deo
      fauente, ad audenda maiora. Ex Luneburgo, calendis Martij. Anno 1537.</p>
   <p>Tuus ex animo</p>
   <p>Auctor Lampadius non personatus sed verus amicus.</p>
   <p>AVCTOR LAMPADIVS Ioanni Leonardo Toebinck, et Ioanni Schomacher, optimae
      spei pueris partritijs.</p>
   <p>Salutem dicit plurimam.</p>
   <p>Exigit Quintilianus à praeceptoribus, studiosi pueri, non solum ut sint
      bonis moribus praediti, sine quibus non utiliter literae, quantumuis elegantes, discuntur,
      et eruditi, quod hi tantum feliciter docere, que probe teneant possint, sed etiam,
      ut
      fideliter fidei suae commissos, instituant. Quod nemo facile prestabit, qui se ad
      captum
      auditorum suorum non demiserit. Quum igitur mihi, tradendae Musice, artis nobilissimae,
      in
      schola nostra, mandata sit prouincia, iudicaui muneris esse mei, rudes adhuc eius
      artis
      pueros, primis elementis, perspicue et simpliciter imbuere. Contraximus igitur ex
      huius
      artis clarissimis professoribus, tantum Canonum et praeceptorum Musicae,
      quantum tenerae aetatulae satis esse putauimus, in breues et apertas quaestiunculas
      quas
      uobis inscribere ac in rem totius scholae nostrae publicare, nobis uisum est non indignum.
      Quo facilius et uos prima Musicae rudimenta percipiatis, et aequus iudex penitus intelligat,
      calumniatores ludi nostri, impudenrer agere, quum blaterant, pueros scholae nostrae,
      negligi, cum in alijs bonarum artium rudimentis, tum in Musicis. Vestri est officij,
      gratis
      animis, hoc quicquid est libelli, suscipere, ac in his quaestiunculis perdiscendis
      uos
      diligenter exercere, et praeceptores uestros non minus amare quam studiam: Valete
      optimae
      spaei pueri. Data Luneburgi, ex aedibus nosiris, Anno 1537.</p>
   <p>COMPENDIVM MVSICES EX ERVDITISSIMOrum Musicorum, scriptis in usum Tyronum
      in Dialogi formam congestum.</p>
   <p>QVID est Musica? Est quae rectas cantandi formulas demonstrat teuto:
      Ein singe Kunst.</p>
   <p>Quotuplex est? Duplex, Theorica et Practica.</p>
   <p>Quid est Theorica? Est ars quae diuersorum sonorum proportionem,
      ingenio et ratione perpendit.</p>
   <p>Practica quae est? que certum psallendi modum praescribit.</p>
   <p>Principalis Practice Musices Diuisio.</p>
   <p>Quotuplex est practica? Duplex, Choralis et Mensuralis.</p>
   <p>Quid est Choralis Musica? Est quae nullo notarum discrimine constat.</p>
   <p>Quid est mensuralis? quae circa varias notarum, pausarumque species
      consistit, de qua inferius.</p>
   <p>De Clauibus Musicis.</p>
   <p>Quid est clauis? Est uocis formandae index, adhaerens lineae aut
      linearum interuallis.</p>
   <p>Quot sunt claues? uiginti, Recita? [Gamma]ut, Are, Bmi, Cfaut, Dsolre,
      Elami, Ffaut, Gsolreut, alamire, [rob]fa[sqb]mi, csolfaut, dlasolre, elami, ffaut,
      gsolreut,
      aalamire, [rob][rob]fa[sqb]mi, ccsolfa, ddlasol et eela.</p>
   <p>Sunt ne plures Claues praeter uiginti? Minime, uerum quando in Scala
      [rob]molli, [rob], clauis in duas diuiditur, tunc uiginti due numerantur.</p>
   <p>De Clauium dispositione,</p>
   <p>Quid est Clauium dispositio? Est Musicalium, in ordinem quendam
      distributio.</p>
   <p>Quot sunt dispositiones Clauium? tres, infima, media, et suprema.</p>
   <p>Infima quae est? quae octo claues includit, [Gamma]vt, Are, Bmi, Cfaut,
      Dsolre, Elami, Ffaut, et Gsolreut, dicuntur etiam graues siue capitales.</p>
   <p>[Lampadius, Compendium Musices, f.Bijr; text: Cur dicuntur, Infimae?
      Graues? Capitales? quia, Infra omnes ponuntur, grauem sonum reddunt, capitalibus et
      grandiusculis literis scribuntur] </p>
   <p>Media quae est? Quae septem claues continet, ut alamire, bfa[sqb]mi,
      csolfaut, dlasolre, elami, ffaut, et gsolreut. Et uocantur, Mediae, acutae, et minutae.</p>
   <p>[Lampadius, Compendium Musices, f.Bijv,1; text: Quare uocantur, Mediae?
      Acutae? Minutae? quia, intra infimas et supremas ponuntur. acutum sonum praebent.
      minutis ac
      pusillis literis scribuntur.]</p>
   <p>Suprema quae est? Quae quinque Claues includit. scilicet aalamire,
      bbfa[sqb]mi, ccsolfa, ddlasol, et eela, quae etiam geminatae et excellentes dicuntur.</p>
   <p>[Lampadius, Compendium Musices, f.Bijv,2, text: Qua ratione dicuntur.
      Supremae? Geminatae? Excellentes? ratione positionis quod geminatis literis scribuntur
      quia
      caeteras omnes suo sono excellunt]</p>
   <p>De Compositione Clauium.</p>
   <p>Quid est compositio Clauium?</p>
   <p>Est Literarum et vocum Musicalium coniunctio.</p>
   <p>Quot modis Claues componuntur? Duobus, ex literis et syllabis.</p>
   <p>Quot literis? septem, ut, a, b, c, d, e, f, G,</p>
   <p>Quot syllabis? sex. vtpote, vt, re, mi, fa, sol, la, quae in Musica
      voces dicuntur. Hic obseruabis puer, literam, in compositione clauium, semper debere
      praeponi, iuxta illud.</p>
   <p>Principium cuiusuis Clauis litera est, finis uero uox,</p>
   <p>De Scala.</p>
   <p>Quid est Scala? Est bene canendi fundamentum. Nam nisi quis in ea
      fundamenta fideliter iecerit, difficile certam modulandi artem consequi poterit.</p>
   <p>Scala Generalis in qua Claues continentur.</p>
   <p>[Lampadius, Compendium Musices, f.Biijv; text: Vt, dd, cc, bb, aa, g,
      f, c, d, b, a, G, F, E, D, C, B, A, [Gamma]amma, la, sol, fa, mi, re, vt, [sqb][sqb]mi,
      [sqb]mi] </p>
   <p>Quot ex dictis clauibus dicuntur signatae? quinque,
      ut [Gamma]ut, Ffaut, csolfaut, gsolreut, et ddlasol.</p>
   <p>Cur vocantur signatae? quia expresse in cantus exordio ponuntur.</p>
   <p>Qua ratione? quod cantoribus certam intonandi rationem
      praemonstrant.</p>
   <p>Signa clauium signatarum in vtroque cantu.</p>
   <p>[Lampadius, Compendium Musices, f.Biiijr; text: c, f, [Gamma], dd, G,
      g, et alia per multa.]</p>
   <p>Quot ex his sunt magis familiares? duae scilicet, f et c. Reliquae in
      cantu mensurali sunt frequentiores, praecipue in compositione cantilenarum ad quam
      maxime
      conducunt.</p>
   <p>De distantia earundem.</p>
   <p>Et distant inter se mutuo per diapenten, F, tamen ab [Gamma]amma
      distinguat septima quamuis.</p>
   <p>De uocibus.</p>
   <p>Quid est uox Musicalis? Est syllaba qua clauium tenor exprimitur.</p>
   <p>Quot sunt uoces? sex, scilicet, Vt, re, mi, fa, sol, la.</p>
   <p>Differunt ne uoces? maxime, nam ex dictis sex uocibus quaedam molles,
      quaedam durae, et quaedam mediocres siue naturales dicuntur.</p>
   <p>[Lampadius, Compendium Musices, f.Biiijv; text: Quot sunt, Molles?
      Durae? Mediocres siue naturales? quae sunt, ut et fa, mi et la, re et sol, Cur dicuntur.
      Mediocres, quia, mollem, durum, mediocrem, sonum praebent] </p>
   <p>Exercitatio sex uocum Musicalium.</p>
   <p>DISCANTVS.</p>
   <p>[Lampadius, Compendium Musices, f.Bvr,1]</p>
   <p>Ordo uocum differentiarumque</p>
   <p>TENOR.</p>
   <p>[Lampadius, Compendium Musices, f.Bvr,2]</p>
   <p>Ordo uocum differentiarumque.</p>
   <p>Quot sunt uocum deductiones? septem, quarum prima auspicium facit in
      [Gamma]ut, secunda in Cfaut, tertia in Ffaut quarta in Gsolreut, quinta in csolfaut,
      sexta
      in ffaut, septima in gsolreut, ut patuit in supra scriptis scalis.</p>
   <p>De uocum mutatione.</p>
   <p>Quid est uocum mutatio? Est unius uocis in aliam uariatio.</p>
   <p>Quot uocibus fit? Duobus, scilicet, re, et la.</p>
   <p>Quomodo? ascendendo fit per uocem re, descendendo uero per la, hoc
      modo.</p>
   <p>[Lampadius, Compendium Musices, f.Bvv; text: Amice quomodo huc
      intrasti. re, la]</p>
   <p>De coniunctis seu fictis vocibus.</p>
   <p>Quid est vox coniuncta? quae in claue canitur, in qua essentialiter non
      reperitur, nec in eius octaua.</p>
   <p>Quot sunt coniunctae, siue uoces fictae? duae, scilicet, mi et fa.</p>
   <p>Cur sunt inuentae? ob suauissimam ac laepidissimam resonantiam, quam,
      in cantu positae, praebent.</p>
   <p>Quot sunt claues, in quibus iste uoces reperiuntur? in omnibus ferè
      clauibus poni possunt, sed hoc, propter dissonantiam uitandam.</p>
   <p>Per quae signa indicantur? per signum [rob]mollitatis et [sqb] dure siue
      aspirationis. #</p>
   <p>Quomodo? Signum [rob] mollitatis inuenitur in locis [sqb] duralibus,
      quando uox naturaliter dura in mollem mutatur. Signum uero [sqb] duri seu aspirationis
      reperitur in locis [rob] mollaribus ubi uox naturaliter dura mutatur in mollem.</p>
   <p>Hoc modo.</p>
   <p>[Lampadius, Compendium Musices, f.Bvir; text: DISCANTVS. TENOR.] </p>
   <p>Argutiora exempla ac suauiora, in Musica Andreae Ornitoparchi: reperies,
      quem, cum haec prima rudimenta perceperis, consules.</p>
   <p>De differentia notarum Choralium.</p>
   <p>Differunt ne notae in Cantu chorali? minime: Nam cuiuscumque speciei
      fuerint siue ligatae, siue non, licet formam uarient, tamen ualorem suum nunquam immutant.
      Omnes enim eodem tactu sunt proferendae, et cetera.</p>
   <p>De Cantibus.</p>
   <p>Quid est cantus? est sex vocum et continua et apta deductio.</p>
   <p>Quotuplex est Cantus? triplex, scilicet, Naturalis, [rob] mollaris, et
      [sqb] duralis.</p>
   <p>Quomodo cognoscuntur? per ut, penes ascensum, sic.</p>
   <p>[Lampadius, Compendium Musices, f.Bvijr,1; text: Omnis cantus habens vt
      in, C, c, F, f, [Gamma]Gg, est, naturalis. [rob]mollaris. [sqb]duralis.]</p>
   <p>Exemplum de Cantu naturali.</p>
   <p>[Lampadius, Compendium Musices, f.Bvijr,2; text: Vt in Cfaut. Vt in
      Ffaut [rob] mollari. Vt in Gsolreut [sqb] durali.]</p>
   <p>In C naturali, F[rob] mollari, G quoque [sqb] durali [sqb] durum
      triplico reliquos cantus geminabo.</p>
   <p>De Solfizatione.</p>
   <p>Quid est Solfizatio? Est vocum Musicalium continua expressio.</p>
   <p>Quid respiciendum est in Solfizatione? in solfizatione maxime
      considerandum est, quare cantores, in expressione vocum, diligenter [rob] clauem respiciant
      atquae obseruabunt, ne mi loco fa exprimant, aut contra.</p>
   <p>Quomodo igitur istae voces quae in clauibus continentur sumendae sunt,
      in solfizatione? Voces sunt duplices, inferiores, quae, si cantus in altum tendit
      recipiendae sunt, vtpote, vt, re, mi: Et superiores, scilicet, fa, sol, la, quae in
      descensu
      cantus sumuntur: Sed in primis respicienda est scala, dura an mollis sit.</p>
   <p>CANON.</p>
   <p>Quotiescunque enim singnum [rob] et [sqb] praeter cantus naturam
      signatur, modulabitur fa uel mi quousque durauerit.</p>
   <p>Quomodo hoc depraehendam, quousque durauerit? non oportet exprimentem
      uoces, signaturam sequi, quemadmodum [rob]fa[sqb]mi, in scala [rob] molli sequimur,
      sed quam
      primum illae uoces motae fuerint, et cursus ad locum suae motionis peruenerint, tunc
      nec fa
      nec mi, sed quam scala regulariter exigit, recipienda est.</p>
   <p>Hoc modo.</p>
   <p>[Lampadius, Compendium Musices, f.Bviijr; text: TENOR. BASSVS.] </p>
   <p>De octauis idem est Iudicium.</p>
   <p>De cantu transposito notetur sequens Distichon.</p>
   <p>Quantum conscendit clauis, tantum nota, rursus</p>
   <p>Descendit, uerso quoque sic intellige sensu.</p>
   <p>Cur cantus transpositio est inuenta? propter linearum inopiam, nam olim
      cantores suas cantiones tribus aut ad summum quatuor lineis depinxerunt, id quod adhuc
      hodie
      in omnibus feré canticorum libellis cernitur, nunc autem raro hac utimur, quia, si
      necessitas urget, sextam ad ijcimus lineam, quod etiam ubique obuium est.</p>
   <p>Exemplum.</p>
   <p>[Lampadius, Compendium Musices, f.Bviijv]</p>
   <p>Haec sunt conuiuia.</p>
   <p>De interuallis siue modis Musicis.</p>
   <p>Quid est interuallum? est uocis à uoce distantia.</p>
   <p>Quotuplex est Interuallum? Duplex. scilicet, simplex et compositum.</p>
   <p>Quot sunt Interualla simplicia? quinque, vnisonus, tonus, diatessaron,
      diapente, et diapason. Reliqua omnia ex dictis componuntur.</p>
   <p>Quid est vnisonus? est fundamentum et principium modorum, uel est
      duarum uel plurium notarum in eodem loco reiteratio, sic.</p>
   <p>[Lampadius, Compendium Musices, f.Cir]</p>
   <p>Sequitur Tabula resolutoria de Interuallis usitatioribus.</p>
   <p>[Lampadius, Compendium Musices, f.Civ; text: Nomina modorum. Vnisonus,
      Semitonium, Tonus, Semiditonus, Ditonus, Diatessaron, Diapente, Semitonium diapente,
      Tonus
      diapente, Diapason, Semitonium diapason, Tonus diapason, Semiditonus diapason, Ditonus
      diapason, Diatessaron diapente, Diapente diapason, Semitonium diapente diapason, Ditonus
      diatesseron diapason, Semiditonus diapente diapason, Ditonus diapente diapason, Disdiapason,
      imperfecta, perfecta, secunda, mollis, dura, tertia, quarta, quinta, sexta, octaua,
      nona,
      decima, undecima, duodecima, decima tertia, decima quarta, decima quinta.] </p>
   <p>Quot sunt semitonia? duo: Alterum Maius, fitque ex fa in mi proximum et
      Alterum Minus, quot fit ex tono. Iudicaturque per hoc # signum.</p>
   <p>Quot sunt Toni? quatuor, qui mouentur in proximam secundam, sic.</p>
   <p>[Lampadius, Compendium Musices, f.Cijr,1]</p>
   <p>Ex his quatuor reliqui omnes formantur.</p>
   <p>Exercitatio de modis siue interuallis.</p>
   <p>[Lampadius, Compendium Musices, f.Cijr,2; text: Ter trini sunt modi
      quibus omnis cantilena contexitur scilicet, Vnisonus, Semitonium, Tonus] </p>
   <p>[Lampadius, Compendium Musices, f.Cijv; text: Semiditonus, Ditonus,
      Diatessaron, Diapente, Semitonium cum diapente, Tonus cum diapente adhuc modus diapason,
      Si
      quem delectat eius hunc modum esse cognoscet cumque tam paucis modulis tota harmonia
      formetur utilissimum est eam altae]</p>
   <p>[Lampadius, Compendium Musices, f.Ciijr; text: memoriae commendare nec ab
      huiusmodi studio requiescere, Donec uocum interuallis cognitis, Harmoniae totius facillime
      queat comprehendere noticiam.] </p>
   <p>De prohibitis interuallis.</p>
   <p>Quid est prohibitum interuallum? est uocis bene sonantis contra male
      sonantem positio.</p>
   <p>Quot sunt? tria, Tritonus, Semidiapente, et Semidiapason</p>
   <p>Quid est Tritonus? Est quarta dura, fitque ex tribus tonis, sic.</p>
   <p>[Lampadius, Compendium Musices, f.Ciijv,1]</p>
   <p>Quid est semidiapente? est imperfecta quinta, de mi ad fa tendens, hoc
      modo.</p>
   <p>[Lampadius, Compendium Musices, f.Ciijv,2]</p>
   <p>constans duobus tonis et duobus semitonium.</p>
   <p>Quid est semidiapason? Est imperfecta octaua, de mi ad fa gradiens,
      quae nihil omnino sonoritatis habet.</p>
   <p>[Lampadius, Compendium Musices, f.Ciijv,3] </p>
   <p>habetque tria semitonia et quatuor tonos.</p>
   <p>Ad haec referuntur, septima, nona, vndecima, quae rarissime in vsum
      Musicum accedunt.</p>
   <p>De Tonis.</p>
   <p>Quid est Tonus? est certa regula, qua cuiuslibet cantus, melodia
      dirigitur.</p>
   <p>Quot sunt toni? octo, recita? primus, secundus, tertius, quartus,
      quintus, sextus, septimus, octauus.</p>
   <p>Quotuplex est tonus? duplex, scilicet autentus et plagalis.</p>
   <p>Quid est autentus tonus? est qui maiorem ascendendi auctoritatem habet,
      quam plagalis, vocaturque clamosus.</p>
   <p>Quot sunt autentici toni? quatuor, vt primus, tertius, quintus, et
      septimus sic dicti, quia crebro octauam supra notam finalem contingunt.</p>
   <p>Quid est plagalis? qui maiorem descendendi vim habet autento,
      diciturque obliquus siue humilis.</p>
   <p>Quot sunt plagales toni? etiam quatuor, scilicet, secundus, quartus,
      sextus, et octauus: Hi supra finalem vocem diapenten habent, diatessaron vero infra
      eandem
      vocem constituunt.</p>
   <p>Quot modis toni cognoscuntur? tribus, scilicet, principio, medio, et
      fine.</p>
   <p>Quomodo cognoscitur in principio? Omnis cantus in principio ultra notam
      finalem mox scandens ad quintam, est autenti toni, qui uero non, est plagalis.</p>
   <p>Quomodo in medio? penes ascensum, Nam cantus qui in medio supra chordam
      statiuam Diapason habuerit, est autenti Toni, qui uero non, est plagalis.</p>
   <p>Quomodo in fine deprehenditur? per extremas uoces, hoc pacto.</p>
   <p>[Lampadius, Compendium Musices, f.Ciiijv; text: Omnis cantus exiens in,
      Gsolreut, Ffaut, Elami, Dsolre, est, septimi, quinti, tertij, primi, uel, octaui,
      sexti,
      quarti, secundi, toni,]</p>
   <p>Cognitio irregularis siue transpositi cantus.</p>
   <p>[Lampadius, Compendium Musices, f.Cvr,1; text: Omnis cantus exiens in,
      csolfaut, alamire mi, gsolreut re, est, quinti, tertij, primi, uel, sexti, quarti,
      secundi,
      toni.]</p>
   <p>Quando cantus transpositus in [rob], claue mi habet, est primi uel
      secundi toni. Si uero fa in ea considerauerit, tertij uel quarti est.</p>
   <p>Caetera quae hic desiderantur omnia, diligens usus, artiumque omnium
      magister, docebit.</p>
   <p>Sequuntur Tonorum Tropi, quibus Psalmi exeunt.</p>
   <p>[Lampadius, Compendium Musices, f.Cvr,2; text: Primi, Secundi]</p>
   <p>[Lampadius, Compendium Musices, f.Cvv,1; text: I. II. III. IIII. V. VI.
      VII. VIII.] </p>
   <p>Maiorum Psalmorum intonatio.</p>
   <p>[Lampadius, Compendium Musices, f.Cvv,2; text: Autenti. Plagales. 1.
      Magnificat anima, 2. magnificat anima.]</p>
   <p>[Lampadius, Compendium Musices, f.Cvir; text: Tertij. Quarti. Quinti.
      Sexti. Septimi. Octaui.] </p>
   <p>Quotuplex sunt Psalmi? Duplices scilicet: Maiores et minores.</p>
   <p>Quot sunt Psalmi maiores? Duo, ut, Magnificat et Benedictus.</p>
   <p>Quot sunt minores? omnes alij praeter dictos, puta qui à Dauide sunt
      aediti.</p>
   <p>Sequitur minorum Psalmorum inceptio, et ad medium deductio.</p>
   <p>[Lampadius, Compendium Musices, f.Cviv; text: III.magnificat anima mea,
      4.magnificat anima mea dominum, V.Magnificat anima mea, 6.magnificat anima mea dominum,
      VII.Magnificat, magnificat, 8.magnificat anima mea dominum]</p>
   <p>Quare omittis tonorum differentias? quia non sunt de musicorum
      essentia, et cum tam uariae sint, quis de illis certas regulas praescribere ausus
      est?</p>
   <p>Qua ratione sunt inuentae? Cum, propter incertos cantores, vt eo
      facilior esset Psalmorum inceptio: Tum, quod Antiphonarum repetitio, Psalmis finitis
      esset
      suauior, et cetera. Nulla quidem alia ratio (meo iudicio) in medium adferri possit.</p>
   <p>Finis plani Cantus.</p>
   <p>MVSICAE MENSVRALIS Compendium.</p>
   <p>QVID est Musica mensuralis? Est ars quae varijs notarum ac pausarum
      figuris constans, augmentum et decrementum prolationis, iuxta signorum exigentiam,
      patiens.</p>
   <p>Cur à quibusdam dicitur noua? propter notarum incrementum et
      decrementum. Nam notae veteris Musicae, id est, Choralis, non patiuntur augmentum
      neque
      prolationis decrementum.</p>
   <p>Quot sunt species figurarum simplicium? Octo.</p>
   <p>Sequuntur Figurae et nomina notarum.</p>
   <p>[Lampadius, Compendium Musices, f.Cvijv; text: Scilicet. maxima. longa.
      breuis. semibreuis. minima. semiminima. fusa. semifusa.] </p>
   <p>Quid interest inter notarum caudam, sursum aut deorsum tractam? nihil
      omnino. Nam cauda, in simplicibus notarum figuris, qualitercunque tractà, non immutat
      notarum ualorem.</p>
   <p>Quot ex dictis figuris dicuntur Maiores? quinque, quas prisci
      obseruabant, quoniam hae quinque in omnem, nouae Musicae, rationem, puta augmentationem
      et
      perfectionem incidunt, ut [MXv], [Lv], [Bv], [Sv], [Mv], Reliquae tres, ut, [M], [Mvxrt],
      [Mvxrtvx], quas posteritas gratia subtilitatis adiecit, perfectionem non patiuntur,
      ob id
      minores uocantur.</p>
   <p>De notarum ualore.</p>
   <p>[Lampadius, Compendium Musices, f.Cviijr; text: Alia figurarum dicitur.
      maxima, longa, breuis, semibreuis, minima, semiminima, fusa, semifusa, quae valet,
      Octo
      tactus siue Semibreues. quatuor tactus scilicet, Semibreuis. duos tactus, scilicet,
      Semibreuis. Integrum tactum. horum, 2, 4, 8, 16, faciunt tactum]</p>
   <p>De Pausis.</p>
   <p>Quid est Pausa? Est tractus per lineae iubens canentem silere.</p>
   <p>Cur pausae sunt excogitatae? propter tria, Primum, vt dissonantiam
      fugiant: Secundum, vt cantum concinnis fugis et canonibus textum exornent. Tertium
      ut
      modulatoribus dent uigorem atque canantes recreaent.</p>
   <p>Quot sunt pausarum species? tot, quot notarum, demptae maximae, loco
      cuius, duae longae pausae ponuntur.</p>
   <p>Vt sequens exemplum indicat.</p>
   <p>[Lampadius, Compendium Musices, f.Cviijv] </p>
   <p>Sunt ne plures pausarum species praeter dictas? sunt adhuc duae quae
      peculiaribus suis characteribus signantur, una Modalis, altera generalis dicitur.</p>
   <p>Quae est modalis? quae quatuor lineas aut tria spatia occupat: Et haec
      pausa, modum minorem perfectum indicat.</p>
   <p>Pausa modalis,</p>
   <p>[Lampadius, Compendium Musices, f.Dir,1]</p>
   <p>Generalis quae est? quae lineas omnes transcendit, cui et iste
      character uicem rependit.</p>
   <p>[Lampadius, Compendium Musices, f.Dir,2]</p>
   <p>[;;;; on staff5]</p>
   <p>Quare dicitur Generalis? quia in fine, post notam finalem generaliter
      collocatur,</p>
   <p>Sequitur Exercitium de usu et ualore notarum simplicium.</p>
   <p>DISCANTVS.</p>
   <p>[Lampadius, Compendium Musices, f.Div; text: Omnis caro fenum et omnis
      gloria eius, et omnis gloria quasi flos agri, Excicatum est fenum et cecidit flos,
      uerbum
      autem Domini manet in aeternum.] </p>
   <p>TENOR.</p>
   <p>[Lampadius, Compendium Musices, f.Dijr; text: Omnis caro fenum et omnis
      gloria eius quasi flos agri, Excitatum est fenum et cecidit flos ij, Verbum autem
      domini
      manet in aeternum.] </p>
   <p>De Ligaturis.</p>
   <p>Quid est ligatura? Est unius notae ad aliam coniunctio, ex quadris uel
      obliquis figuris formata.</p>
   <p>Quot notarum species ligantur? quatuor, scilicet, [Mv], [Lv], [Bv],
      [Sv].</p>
   <p>Quot illarum mutant valorem? tres, longa, breuis, et semibreuis. Maxima
      enim siue ligata siue non, nunquam valorem immutat.</p>
   <p>Quomodo ergo iste valor deprehenditur? per caudam dùntaxat, figuris in
      scriptam, quae est valoris notarum ligabilium certum indicium. Nam cauda, in sinistra
      parte
      sursum tracta, notas minuit, deorsum vero, in utroque latere, eas adauget, id quod
      ex ordine
      patebit.</p>
   <p>Da regulas ligaturarum.</p>
   <p>De Initialibus.</p>
   <p>I.</p>
   <p>Omnis ligatura, habens in sinistra parte virgulam sursum tractam,
      semibreuis est cum proxima.</p>
   <p>[Lampadius, Compendium Musices, f.Diijr,1] </p>
   <p>II.</p>
   <p>Si uero in descensu caudam habuerit, ipsa sola breuis est.</p>
   <p>[Lampadius, Compendium Musices, f.Diijr,2]</p>
   <p>III.</p>
   <p>Ligatura, qualitercunque formata, conscendens, cuius prima nullam habet
      caudam, facit eandem breuem.</p>
   <p>[Lampadius, Compendium Musices, f.Diijr,3]</p>
   <p>IIII.</p>
   <p>Prima carens cauda, longa est cadente secunda.</p>
   <p>[Lampadius, Compendium Musices, f.Diijv,1]</p>
   <p>V.</p>
   <p>De Medijs.</p>
   <p>Quaelibet in medio breuis est, una excipienda.</p>
   <p>[Lampadius, Compendium Musices, f.Diijv,2]</p>
   <p>VI. Excipe.</p>
   <p>Omnis nota, inter primam et ultimam, ligata, est media.</p>
   <p>VII.</p>
   <p>De Vltimis.</p>
   <p>Vltima conscendens breuis est quaecunque ligata.</p>
   <p>[Lampadius, Compendium Musices, f.Diijv,3]</p>
   <p>Excipe ligaturam semibreuium.</p>
   <p>[Lampadius, Compendium Musices, f.Diiijr,1] </p>
   <p>Vltima dependens quadrangula sit tibi longa.</p>
   <p>[Lampadius, Compendium Musices, f.Diiijr,2]</p>
   <p>Exceptio.</p>
   <p>[Lampadius, Compendium Musices, f.Diiijr,3]</p>
   <p>IX.</p>
   <p>Maxima in ligatura nunquam valorem suam immutat, ubicunque enim posita,
      semper manet maxima.</p>
   <p>[Lampadius, Compendium Musices, f.Diiijr,4]</p>
   <p>Exemplum de ligaturis, sequitur.</p>
   <p>[Lampadius, Compendium Musices, f.Diiijv; text: TENOR. BASSVS.] </p>
   <p>[Lampadius, Compendium Musices, f.Dvr] </p>
   <p>De tribus Musicae Gradibus.</p>
   <p>Quot sunt Gradus Musicales? tres, scilicet: Modus, tempus, et
      Prolatio.</p>
   <p>Quid est modus? est maximarum, longarumque notarum mensura.</p>
   <p>Quotuplex est? Duplex, Maior et Minor.</p>
   <p>Quotuplex est Maior? duplex, perfectus et imperfectus.</p>
   <p>Quid est modus maior perfectus? [Lv], [Lv], [Lv] Est quando maxima tres
      longas continet, sic. [3Lv].</p>
   <p>Imperfectus est quando duas sic. [Lv], [Lv].</p>
   <p>Quotuplex est minor? etiam duplex, scilicet, perfectus et
      imperfectus.</p>
   <p>Quid est modus minor perfectus? est ubi longa tres breues: sic. [Bv],
      [Bv], [Bv], [Lv]</p>
   <p>Imperfectus, quando duas, sic. [Bv], [Bv]</p>
   <p>Quid est tempus? est breuium notarum dimensio.</p>
   <p>Quotuplex est tempus? duplex, perfectum et imperfectum.</p>
   <p>Quid est tempus perfectum? Est quando breuis nota tres continet
      semibreues, Imperfectum ubi duas.</p>
   <p>Quid est prolatio? Est semibreuium cognitio.</p>
   <p>Quotuplex est? duplex, scilicet, perfecta, et imperfecta.</p>
   <p>Perfecta quae est? quae tres minimas in semibreui considerat.
      Imperfecta vero duas.</p>
   <p>De Signis Graduum.</p>
   <p>Quot sunt signa graduum? tria extrinseca, et tria intrinseca.</p>
   <p>Quae sunt extrinseca? haec.</p>
   <p>[O3] [O2], [O] [Odim], [Od] [Cd].</p>
   <p>[Lampadius, Compendium Musices, f.Dvir; text: Quod illorum indicat.
      Modum? Tempus? Prolationem, illud, uel, indicat, maiorem, minorem, perfectum, tempus,
      perfectam, prolationem] </p>
   <p>Intrinseca quae sunt? Intrinseca signa sunt colores notarum. Quando enim
      tres longae, aut Pausa modalis, in cantu sine medio positae, reperiantur, indicatur
      modus
      minor perfectus: Aut si tres breues colorantur, aut duae pausae semibreues, simul
      positae,
      in cantilena inueniantur, ibi tempus perfectum designatur.</p>
   <p>Tribus autem semibreuibus colore obductis, aut duobus suspirijs simul
      positis, prolatio perfecta demonstratur.</p>
   <p>Hoc modo.</p>
   <p>[Lampadius, Compendium Musices, f.Dviv]</p>
   <p>Signa modi, Temporis, Prolationis.</p>
   <p>Crescunt ne pausae in signis dictorum Graduum? maxime, Quantum enim
      nota crescit, tantum et pausa.</p>
   <p>Quot sunt signa imperfecta? unum scilicet, semicirculus. [C], [Cdim],
      qui si cantileni praepositus fuerit, eas imperficit, id est, notas aeque
      ac pausas diminuit.</p>
   <p>Quotuplicia sunt signa? duplicia, principalia, quae supra posita sunt,
      et minus principalia.</p>
   <p>Quot sunt signa minus principalia? quinque.</p>
   <p>[Lampadius, Compendium Musices, f.Dvijr; text: Scilicet signum,
      Repetitionis, Conuenientiae, Generale, [rob]mollitatis, [sqb]duri, uel, aspirationis]</p>
   <p>Exemplum de tribus Musicae Gradibus, in Musica Andreae Ornitoparchi, et
      Georgij Rau, reperies copiosissime.</p>
   <p>De dimensione uel tactibus.</p>
   <p>Quid est tactus? est mensura mobilis, qua notulae regulariter et
      perfecte, secundum signorum diuersitatem, cantentur reganturque</p>
   <p>Quotuplex est? triplex, Maior, Minor, et Proporcionatus.</p>
   <p>[Lampadius, Compendium Musices, f.Dvijv; text: Quis uocatur, Maior?
      Minor? Proportionatus? siue sesquialiter, qui notam, qui, Breuem, Semibreuem, Duas
      uel tres
      minimas uel duas aut tres aut plures semibreues aut breuem perfectam. unico tactu
      complet.] </p>
   <p>Per quae signa indicantur? Maior per huiusmodi signa [Odim] [Cdim]
      innotescit, Minor per haec [O] [C] demonstratur. Proportionatus vero per numerum circulo
      vel
      semicirculo subscripto appositòque dinoscitur. Sic.</p>
   <p>1&nbsp;&nbsp;1&nbsp;&nbsp;1&nbsp;&nbsp;[O]&nbsp;&nbsp;[C]&nbsp;&nbsp;[Odim3]&nbsp;&nbsp;[O2] <br>2&nbsp;&nbsp;3&nbsp;&nbsp;4&nbsp;&nbsp;&nbsp;3&nbsp;&nbsp;&nbsp;&nbsp;3&nbsp;&nbsp;&nbsp;[Cdim3]&nbsp;&nbsp;[C2] </p>
   <p>Et reliqua, quorum resolutio infra patebit.</p>
   <p>Sed nota, quod in omnibus his signis [Cdim] [C] [O2] [C2], [Odim] [O],
      semibreuis tactu mensuratur integro, augmentatione et proportionibus exceptis.</p>
   <p>Et Motio conscendens et descendens simul sumpta, reddit tactum
      integrum.</p>
   <p>Qua ratione cantores eruditi tactum Maiorem praeferunt? ob eius
      suauitatem, hoc est, quod notae sub eo prolatae argutius ac lepidius resonant, atque
      sub
      minore: sed illa differentia perraro obseruatur.</p>
   <p>De notarum imperfectione.</p>
   <p>Quid est notarum imperfectio? Est tertiae partis, ualoris notarum
      perfectarum, ablatio.</p>
   <p>Quando fit? in gradibus perfectis, ubi notae perfectae, aut per pausam,
      aut colorem, aut notam minoris speciei, imperficiuntur, teuto. [Wenn die grösser nota,
      durch
      die, so vm den halben teyl kleiner ist, vnuolkommen gemacht wirt.]</p>
   <p>Quot sunt notae imperfectibiles? quatuor, scilicet [MXv], [Lv], [Bv],
      [Sv],</p>
   <p>Quot sunt perficientes? etiam quatuor, scilicet [Lv], [Bv], [Sv],
      [Svcd],</p>
   <p>Quot sunt perficientes et imperficientes? tres, ut pote, [Lv], [Bv],
      [Sv]. Nota, quod imperfectio à minima auspicantur, minima autem non imperficitur,
      sed
      imperficit tantum, Maxima quoque imperficitur, at non imperficit.</p>
   <p>De triplici imperfectione per notam.</p>
   <p>Quando fit imperfectio per notam? Quum maior nota, per minorem, valoris
      dimidio diminutam, imperficitur.</p>
   <p>Hoc modo.</p>
   <p>[Lampadius, Compendium Musices, f.Eir,1]</p>
   <p>Quomodo hoc deprehendam? In signo modi maioris perfecti imperficitur
      maxima à longa, et in signo modi minoris perfecti imperficitur longa à breui. In signo
      autem
      temporis perfecti breuis à semibreui, et in signo prolationis perfectae imperficitur
      semibreuis à minima, ut supra in exemplo uidere licet.</p>
   <p>Quomodo fieri habet per colorem? quando notae perfectae, colore
      repletae, in cantilena reperiantur, tunc color, in notulis tertiam aufert partem,
      sic.</p>
   <p>[Lampadius, Compendium Musices, f.Eir,2]</p>
   <p>Quando imperficiunt pausae? Cum post notas perfectas, maiores speciei et
      valoris, immeditate sistantur, sic.</p>
   <p>[Lampadius, Compendium Musices, f.Eiv,1] </p>
   <p>Differunt ne nota et pausa in agendo? maxime: Nam nota à fronte et à
      tergo imperficit, Pausa uero à tergo tantum. Et eam naturam et uim imperficiendi,
      quam nota
      habet, eandem habet et pausa, vt In exemplo suprascripto cernere est.</p>
   <p>De puncto perfectionis.</p>
   <p>Tabula.</p>
   <p>[Lampadius, Compendium Musices, f.Eiv,2; text: Quid sibi uult punctus
      perfectionis additus. Maximae? Longae? Breui? Semibreui? Saluat eius perfectionem,
      ne à
      sequenti nota uel pausa imperficiatur.]</p>
   <p>Exemplum.</p>
   <p>[Lampadius, Compendium Musices, f.Eijr; text: DISCANTVS. TENOR.] </p>
   <p>Punctus perfectionis, non solum in dictis Musicae gradibus reperitur,
      uerum etiam in proportione hemiola saepissime ob incertos cantores, et textus applicationem
      inuenitur. Exemplum.</p>
   <p>[Lampadius, Compendium Musices, f.Eijv; text: TENOR. BASSVS.
      perfectionis. perfectionis in hemiola. Diuisionis.] </p>
   <p>Quid significat punctus diuisionis? qui, si, in gradibus perfectis, et
      hemiola inter duas notas perficientes, eiusdem speciei, positus, indicat primam debere
      referri ad praecedentem, secundam uerò adsequentem, ut cernere est in exemplo supra
      posito.</p>
   <p>De Augmentatione.</p>
   <p>Quid est Augmentatio? est quantitatis notarum incrementum.</p>
   <p>Vbi fuit? in prolatione perfecta solum, quando semibreuis tribus, et
      minima uno metitur tactu intigro.</p>
   <p>Quomodo? ubi signum prolationis [Od] [Cd] perfectae, in cantu circa
      unam duntaxat cantilenae partem fuerit constitutum, ibi notae augmentantur. Quando
      uero in
      singulis cantilenae partibus tale signum repertum fuerit, non est agmentatio, sed
      perfecta
      simpliciter prolatio. Innuitur etenim per Canonis inscriptionem, dicendo. Crescit
      in
      triplo.</p>
   <p>[Lampadius, Compendium Musices, f.Eiijv; text: TENOR. Augmentatio
      BASSVS.]</p>
   <p>Quid est diminutio? de diminutione et Semiditate Consule Musicam
      Georgij Rau, et Ornitoparchi, qui crassissime de his speciebus tractant.</p>
   <p>De alteratione.</p>
   <p>Quid est alteratio? Est eiusdem notae, in quam cadit, reiteratio.</p>
   <p>In quam notam cadit? in secundam, duntaxat, quod
      exemplum sequens declarat, ex cantilena Tandernaken, cuius Autor est Obrecht, desumptum.</p>
   <p>[Lampadius, Compendium Musices, f.Eiiijr] </p>
   <p>Per quid innuitur Alteratio? per punctum supra notas positum, qui
      alterationis dicitur, fitque solum in ligatura duarum semibreuium, ut supra in exemplo
      uidere est.</p>
   <p>De Syncopatione.</p>
   <p>Quid est Syncopa? Est minoris notulae ultra maiorem uel maioris
      reductio. Et fit quando è medio concordantiarum, aliquid excinditur.</p>
   <p>Exemplum.</p>
   <p>[Lampadius, Compendium Musices, f.Eiiijv; text: TENOR. BASSVS.]</p>
   <p>De Proportionibus.</p>
   <p>Quid est proportio? Est duarum quantitatum comparatio, ut 2, ad 1
      dicitur proportio dupla, et 3 ad 1 tripla, et sic de reliquis.</p>
   <p>Quomodo formatur proportio? per inaequalitatem numerorum, ut 2 ad 1 et
      3 ad 1 et cetera. Nam aequalitas numerorum non facit proportionem, vt: 1 ad 1, et
      2, ad
      2.</p>
   <p>Quomodo? Quando numerus maior locatur supra minorem, construitur
      proportio: Si autem minor supra maiorem, sistatur, tunc destruitur.</p>
   <p></p>
   <p>Constructio proportio.</p>
   <p><br>2&nbsp;&nbsp;3&nbsp;&nbsp;4&nbsp;&nbsp;5&nbsp;&nbsp;6 1&nbsp;&nbsp;1&nbsp;&nbsp;1&nbsp;&nbsp;1&nbsp;&nbsp;1 <br>Destructio. 1&nbsp;&nbsp;1&nbsp;&nbsp;1&nbsp;&nbsp;1&nbsp;&nbsp;1 <br>2&nbsp;&nbsp;3&nbsp;&nbsp;4&nbsp;&nbsp;5&nbsp;&nbsp;6
      </p>
   <p>Quot sunt genera proportionum? quinque scilicet Multiplex,
      superpartiens, superparticularis, Multiplex superparticularis, et multiplex superpartiens,
      et cetera.</p>
   <p>Quot ex his sunt magis familiaria? duo scilicet multiplex et
      superparticulare.</p>
   <p>Quot proportionum species sunt magis frequentiores in genere
      multiplici? tres? vtpote, Dupla, Tripla, et Quadrupla, aliquando etiam quintupla,
      sed
      raro.</p>
   <p>Quot in genere superparticulari? tres, scilicet sesquialtera,
      sesquitertia, et sesquiquarta. Reliquae omnes, ob earum difficultatem, raro accedunt
      in usum
      Musicum.</p>
   <p>De Dupla.</p>
   <p>Dupla, quid est? Est numeri binarij ad 1, vel
      quaternarij ad binarium, collatio. Et fit quando duae notae, eiusdem speciei loco
      unius
      proferuntur, signaturque sic.</p>
   <p>[Lampadius, Compendium Musices, f.Evv,1; text: 2, 1, 4] </p>
   <p>Exemplum.</p>
   <p>[Lampadius, Compendium Musices, f.Evv,2; text: 2, DISCANTVS, Dupla.
      TENOR]</p>
   <p>De Tripla.</p>
   <p>Quomodo construitur Tripla? quum tres siue sex notae,
      contra unam, eiusdem formae, ponuntur, huius signum est.</p>
   <p>[Lampadius, Compendium Musices, f.Evir,1; text: 3, 1, 6, 2] </p>
   <p>Exemplum Triplae.</p>
   <p>[Lampadius, Compendium Musices, f.Evir,2; text: 3, 1, TENOR. BASSVS.
      Tripla.]</p>
   <p>De Quadrupla.</p>
   <p>Quid est quadrupla? Est quatuor notarum, contra unam positio fitque,
      cum quatuor notulae, contra unam, eiusdem speciei, ponuntur, eius signum
      est</p>
   <p>[Lampadius, Compendium Musices, f.Eviv,1; text: 4, 1, 8, 2] </p>
   <p>Exemplum.</p>
   <p>[Lampadius, Compendium Musices, f.Eviv,2; text: 4, 1, Quadrupla.
      DISCANTVS. TENOR.]</p>
   <p>De Speciebus frequentioribus in genere superparticulari</p>
   <p>De Sesquialtera.</p>
   <p>Quid est Sesquialtera? est numeri ternarij ad binarium relatio, fitque,
      quando tres minimae, contra semibreuem, ponuntur, hoc modo: signum.</p>
   <p>[Lampadius, Compendium Musices, f.Eviv,3; text: 3, 2]</p>
   <p>[Lampadius, Compendium Musices, f.Evijr,1; text: 2, 3, ALTVS
      sesquialtera, VAGANS sesquialtera.] </p>
   <p>De sesquitertia.</p>
   <p>Quando constituitur Sesquitertia? Cum quatuor notae, contra tres,
      eiusdem vero speciei, locantur, huius signum est</p>
   <p>[Lampadius, Compendium Musices, f.Evijr,2; text: 4, 3, 8, 6]</p>
   <p>Exemplum.</p>
   <p>DISCANTVS.</p>
   <p>[Lampadius, Compendium Musices, f.Evijv; text: 3, 4, sesquitertia:
      DISCANTVS. TENOR.] </p>
   <p>De Sesquiquarta.</p>
   <p>Quomodo construitur sesquiquarta? quum quinque notulae, contra quatuor,
      eiusdem speciei, ponuntur, signaturque sic. [Lampadius, Compendium
      Musices, f.Eviijr,1; text: 5, 4, TENOR Sesquiquarta. BASSVS.] </p>
   <p>De Hemiola.</p>
   <p>Quid est Hemiola? Hemiola, quam multi triplam uocant, est trium
      semibreuium uel breuis perfectae, sub unicum tactum cadentium, mensura, huius signum
      est
      iste character</p>
   <p>[Lampadius, Compendium Musices, f.Eviijr,2; text: vel]</p>
   <p>Habet ne aliud signum praeter circulum et numerum? etiam: Nam color
      eandem vim habet ceu circulus et numerus. Et quando per colorem
      indicatur, caret signis, quia color loco signi ponitur, uocaturque in trinsecum siue
      implicitum signum.</p>
   <p>Exemplum.</p>
   <p>[Lampadius, Compendium Musices, f.Eviijv; text: DISCANTVS. ALTVS.
      TENOR. BASSVS.] </p>
   <p>Musicae Mensuralis finis.</p>
   <p>DE COMPOSITIOne Cantus Compendium.</p>
   <p>De numero Consonantiarum.</p>
   <p>QVot sunt concordantiae? quatuor, scilicet unisonus, tertia, quinta, et
      sexta.</p>
   <p>Quotuplices sunt? duplices, perfectae et imperfectae.</p>
   <p>Quot sunt Perfectae? duae, ut, unisonus et quinta.</p>
   <p>Quot sunt Imperfectae? etiam duae, scilicet tertia et sexta.</p>
   <p>Quomodo reliquae ex dictis componuntur? ab unisono componitur diapason
      et disdiapason, quae omnes perfectae sunt. A quinta componitur diapente diapason,
      et
      diapente disdiapason, quae etiam perfectae sunt. A tertia construuntur ditonus diapason,
      et
      ditonus disdiapason. A sexta autem conflantur tonus diapente diapason, et
      tonus diapente disdiapason, quae omnes imperfectam resonantiam praebent.</p>
   <p>Quae est differentia consonantiarum? nemo facile potest iudicare atque
      considerare quid intersit inter concordantiarum discrimen, nisi sit natura componista,
      arte
      et multo usu bene instructus, et si quis perperam hoc discrimen seruauerit, is difficile
      cantum suauem, sine uitijs condiderit. Videmus enim nostro tempore nonnullos componistas,
      qui ad constructionem cantilenarum, arte parum intellecta, nouas quasdam clausulationes,
      sed
      eas contra tonorum vim, affingunt. Alij tam varie et illepide condunt, quod vix melodiae
      suauitas discerni potest. Quomodo enim componet is, qui nunquam audiuit, legit, nec
      ad
      vnguem componendi praecepta didicit? Sed redeam ad institutum: Vt igitur tibi quam
      maximè,
      planè et dilucide possem, et omnibus huic arti bene facientibus, prodessem, exempla,
      quae ad
      hanc rem maximè conducunt ob oculos ponam, ex quibus facile hoc discrimen
      cognoscas. Et quid praecipue in hac re requiritur, quidue Iosquinus curauit inde germanam
      et
      genuinam huius artis noticiam consequaris, breuiter accipias. Quid autem traditurus
      sim,
      iudicium erit musicorum. Non enim permitto iudicium de hac arte indoctis cantoribus,
      qui
      vulgo imitatores Iosquini dici volunt, cum nullum carmen ab ipso conditum viderint,
      qui
      iactant suas ineptas cantilenas esse multo laepidiores aptiores et Iosquini, tantum
      enim
      abest vt Iosquinum imitentur, quantum coelum à terra. Quoniam Iosquini Carmina habent
      multas
      et varias et argutissimas clausulationes, aptissimis fugis et canonibus exornatis,
      plenas
      suauitatis, et ad compositoriam artem sane in primis, conducibiles, quare uellem componistis
      Iosquiniana carmina esse quam familiarissima.</p>
   <p>Quae consonantiarum sunt duriores? Concordantiarum aliae sunt sonitu
      fortiores, vt quinta et tertia, aliae vero molliores, vt unisonus et
      sexta.</p>
   <p>Quotuplices sunt concordantiae imperfectae? duplices, quomodo? Nam
      quaedam sunt durae, vt Ditonus et tonus diapente, quaedam uero molles, vt semiditonus
      et
      Semitonium diapente.</p>
   <p>Quomodo in carminibus locantur? habent quaedam loca peculiaria, vbi et
      quomodo poni debent, que infra crassissimè patebit.</p>
   <p>Quomodo hoc depraehendam? si uis aptè et argutè componere, perpende et
      considera vocum et numerorum genera, quae in certis praeceptis consistunt, daque operam,
      vt
      subsequentes canones tibi sint familiarissimi.</p>
   <p>I.</p>
   <p>Duae concordantiae perfectae, immediate se sequi non debent. [Lampadius, Compendium Musices, f.Fiijr,1; text: DISCANTVS. TENOR.] </p>
   <p>II.</p>
   <p>Duae autem uel plures imperfectae concordantiae immediate se sequi
      possunt.</p>
   <p>[Lampadius, Compendium Musices, f.Fiijr,2; text: DISCANTVS. TENOR.]</p>
   <p>III.</p>
   <p>Octaua et quinta interdum immediate se sequuntur, sed hoc in
      dissimilibus motibus. Fuga in unissono.</p>
   <p>[Lampadius, Compendium Musices, f.Fiijv,1]</p>
   <p>IIII.</p>
   <p>Si perfectae concordantiae, se iuxta canonem sequuntur in unisono, non
      erit uitium, quod totum Iosquinianum est.</p>
   <p>[Lampadius, Compendium Musices, f.Fiijv,2; text: TENOR. BASSVS. passio
      domini et cetera] </p>
   <p>V.</p>
   <p>In diminutioribus figurarum speciebus crebro usu uenire solet, ut
      discordantia sequatur concordantiam, et contra. At si ita contigerit, cauendum ne
      plures
      praeter unam sequantur.</p>
   <p>[Lampadius, Compendium Musices, f.Fiiijr; text: ALTVS. BASSVS.]</p>
   <p>VI.</p>
   <p>Breuis et semibreuis nunquam patiuntur discordantiam qui ualde laedunt
      et uitiant consonantias, si in cantu imperfecto discordantes reperiantur, uerum ubi
      in
      proportionem duplam vel quadruplam incidunt, admittuntur.</p>
   <p>Quadrupla.</p>
   <p>[Lampadius, Compendium Musices, f.Fiiijv,1; text: 4, 1, TENOR.
      BASSVS.]</p>
   <p>VII.</p>
   <p>Omnes cantilenarum partes, in concordantijs perfectis, iuxta priscorum
      morem, terminari habent, nisi Cantilena sit quarti toni, quae alium atque alium sibi
      finem
      excogitare solet, ut uidere licet in exemplo.</p>
   <p>[Lampadius, Compendium Musices, f.Fiiijv,2; text: DISCANTVS. ALTVS.] </p>
   <p>[Lampadius, Compendium Musices, f.Fvr; text: TENOR. BASSVS.]</p>
   <p>VIII.</p>
   <p>Propinquiores concordantiae, quae intra Disdiapason continentur, auditu
      sunt multo iucundiores, quam quae nimium inter se distant.</p>
   <p>IX.</p>
   <p>Obseruabis quoquae, ne saepius, ultra disdiapason, concordantias
      effingas, sunt enim quasi dissonae, ac repugnantes. Qui autem caute agunt hoc interuallum
      raro transcendunt.</p>
   <p>Sequuntur Canones de dispositione et ordinatione quatuor partium.</p>
   <p>Quot sunt partes Cantilenarum? quatuor, scilicet Discantus, Altus siue
      contratenor, Tenor, et Bassus. Quando autem Cantilena quinque partes habuerit, tunc
      quinta
      pars dicitur Vagans. Interdum etiam sex uocum, cantilenae, ab eruditis Musicis, compositae,
      reperiuntur, quarum sexta pars Subbassus uocatur: si autem plures quam sex uoces sint,
      dicimus, primus Discantus, secundus discantus, et sic de reliquis.</p>
   <p>I.</p>
   <p>Quando Discantus cum tenore, in diapason. Et Bassus in disdiapason
      infra ordinatur, tunc altus diapenten uel tertiam supra tenorem occupabit.</p>
   <p>II.</p>
   <p>Si Discantus tertiam supra tenorem tetigerit, Bassus diapason infra
      tenorem habebit. Altus uera diapenten supra, vel diatessaron, uel tertiam
      infra eum tenebit.</p>
   <p>III.</p>
   <p>Quoties enim discantus diatessaron supra tenorem habuerit, toties
      Bassus diapenten, altus vero tertiam infra collocabit.</p>
   <p>IIII.</p>
   <p>Discantus raro supra tenorem dipenten, constituit, et si ita
      contigerit, Bassus diapason infra, et altus ditonum vel semiditonum sibi uendicabit.</p>
   <p>V.</p>
   <p>Si Discantus sextam supra tenorem occupauerit, quod Discanto proprium
      esse solet, tum Bassus ad Diapenten infra deprimetur, et Altus ad diatessaron leuabitur.</p>
   <p>VI.</p>
   <p>Quando Bassus tertiam infra tenorem continet, Discantus diapason supra,
      et Altus tertiam siue sextam supra compraehendet.</p>
   <p>VII.</p>
   <p>Cum autem Bassus decimam infra tenorem occupauerit, tunc discantus ad
      sextam ascendet. Altus uero tertiam supra uel infra habebit, sed illud ad nutum
      componistae.</p>
   <p>VIII.</p>
   <p>Quum enim Bassus infra tenorem diapentendiapason complectitur (quòd
      rarissime fieri solet) Discantus tertiam infra, uel sextam uel diapason supra postulabit,
      et
      tunc Altus iuxta consonantiarum exigentiam ordinari debet.</p>
   <p>Sequitur Exemplum cuiuslibet regulae uim et notitiam, declarans:</p>
   <p>[Lampadius, Compendium Musices, f.Fvijr,1; text: dd, c, [Gamma], I, II,
      III, IIII, V, VI, VII, VIII]</p>
   <p>Haec est simplex concordantiarum compositio secundum praedictas
      regulas, posset enim multo subtiliuis et uelotius construi, hoc modo.</p>
   <p>[Lampadius, Compendium Musices, f.Fvijr,2; text: dd, c, [Gamma]] </p>
   <p>Sequitur Resolutio.</p>
   <p>[Lampadius, Compendium Musices, f.Fvijv; text: DISCANTVS. ALTVS. TENOR.
      BASSVS.]</p>
   <p>Hunc modum, regulis bene cognitis, usus, artium magister, facilè
      docebit.</p>
   <p>SI CVI ANIMVS EST SVAuem Harmoniam constituere, quasdam Regulas
      obseruet, necessum est.</p>
   <p>I.</p>
   <p>Principio omnium maxime decet ne ex uulgari Musicorum fece sit, Et ut
      scalam decem linealem (quam uocant) in promptu habeat, oportet, Et claues signatas,
      in suum
      ordinem ueluti in nidum reponat.</p>
   <p>II.</p>
   <p>Et ne forsitan dissonum quippiam et [para melos] (Id est praeter
      cantilenam) ut Graeci dicunt, componat, tempus à tempore, diligenter discernat, necessum
      est, ut bene temporis perfecti ab imperfecto ratione cognita, omniasuum sorciantur
      locum.</p>
   <p>III.</p>
   <p>Tamen nec omittendum est, quo iudicium, exactum adhibeat, ne in
      concordantijs perfectis, ueluti in quintis, et octauis mi contra fa in acie, pugnet:
      Nescio
      enim quae [aphonia], hoc est dissonantia quaedam resultat, quae aures uehementius
      feriat</p>
   <p>De Clausulationibus et Canonibus formandis regulae.</p>
   <p>I.</p>
   <p>In omni cantilenarum compositione considerabitur tonus, ne partes extra
      regularem tonum uagentur, alias melodia corrumperetur.</p>
   <p>II.</p>
   <p>Cauebis, nè in scala compositoria Disdiapason transilias, quia
      consonantiae intra Disdiapason sunt frequentiores et multo suauiores alijs.</p>
   <p>III.</p>
   <p>In formandis Clausulationibus et fugis maxime omnium floruit Iosquinus
      quem in hac arte imitari consultissimum existimaui.</p>
   <p>Sequuntur Clausulae mixtae Fugis, primi Toni.</p>
   <p>[Lampadius, Compendium Musices, f.Gir; text: DISCANTVS. TENOR. ALTVS.
      BASSVS. Secundi Toni. Tertij Toni.] </p>
   <p>[Lampadius, Compendium Musices, f.Giv; text: Vagans. Subbassus. Discantus.
      Contra Tenor. Tenor. QVARTI. QVINTI.] </p>
   <p>[Lampadius, Compendium Musices, f.Gijr; text: Bassus. Discantus. Tenor.
      SEXTI. SEPTIMI.] </p>
   <p>[Lampadius, Compendium Musices, f.Gijv; text: OCTAVI. DISCANTVS. TENOR.] </p>
   <p>His plures et dulciores clausulationes superaddi possent.</p>
   <p>CVr Pausae ponuntur in Cantu? ob plures causas, quarum quaedam superius
      in Musica mensurali commemoratae sunt, sed componistae praeter eas, alias quoque habent,
      tam
      etsi à Contrapuncto non cogantur. Sed primo ponuntur ad euitandum Tritonum semidiapenten
      et
      alia prohibita interualla. Secundo ad discretionem perfectarum concordantiarum, quae
      se inuicem consequi, ascensu uel descensu, prohibitae sunt. Tertio ut Cantus
      in Gemellis duabus uocibus tantum constans suauior existat, quoniam caeterae voces
      tacent,
      quae deinde prioribus duabus tacentibus subsequuntur, licet eadem Harmoniam concentumque
      repetant, quod auditu iucundiss: sit, quo et Iosquinus plurimum usus est. Quarto,
      quod
      cantus ultra sex, octo duodecim voces expluribus quoque partibus componuntur.</p>
   <p>Iosquinus in primis curauit, ut propinquiores concordantias quam
      simplicissime potuit, construeret, idque quodam cum iudicio fecit. Quoniam quod simpliciter
      secundum veram artem conditum est, hoc magis delectat et mouet hominum aures, quam
      quod sine
      arte et regulis constat. Multi gaudent velocitati notarum, etsi parum delectat, at
      pauci
      fauent suauitati ac subtilitati, quae, maxime sitae sunt in fugis breuium et semibreuium,
      quibus Iosquinus usus est.</p>
   <p>EXEMPLVM SVCCEDIT DE SVBtilitate cantilenarum, qua homines mouentur.</p>
   <p>[Lampadius, Compendium Musices, f.Giijv; text: DISCANTVS. ALTVS.
      TENOR.]</p>
   <p>[Lampadius, Compendium Musices, f.Giiijr; text: BASSVS.] </p>
   <p>De componendis duabus vocibus.</p>
   <p>Quomodo duae partes cantilenae apte componi debent? In compositione
      duarum partium obseruabis consonantias propinquiores, volunt enim istae partes semper
      circa
      ascensum et descensum conuersare, et quasi familiaritatem inuicem habere, ut cernere
      est in
      exemplo.</p>
   <p>[Lampadius, Compendium Musices, f.iiijv; text: TENOR.] </p>
   <p>[Lampadius, Compendium Musices, f.Gvr; text: BASSVS.] </p>
   <p>Eodem modo etiam tres cantilenarum partes constitui debent.</p>
   <p>[-f.Gvv] Da tabulam compositoriam, quam veteres illi Musici vsurparunt?
      Tabulam qua usus Iosquinus et Isaac et reliqui eruditissimi, nemo uerbis neque exemplis
      tradere potest. Eius ratio est, que veteres illi, tabulis ligneis vel lapideis non
      contenti
      fuerunt, non qui ijs non vsi fuerint, verum magis se ad Theoricam quam ad practicam
      applicarunt, quare qui hanc artem ignorant, nihil certi component, sed plane operam
      luserint.</p>
   <p>Quomodo haec deprehendam? obscura quidem res est, praecipue Theoricam
      ignorantibus, natura enim. in hac arte componendi cantilenas, reddimur eruditiores
      certio
      resque. Quemadmodum enim Poetae naturali quodam impetu, ad condenda Carmina, excitantur,
      habentes in animores, quas descripturi sint, inclusas et cetera. Sic etiam oportet
      Componistam prius quasdam, in animo, clausulas, sed optimas, excogitare, et quodam
      iuditio
      easdem perpendere, nè aliqua nota totam uitiet clausulam, et auditorum aures taediosas
      faciat. Deinde, ad exercitationem accedere, hoc est, excogitatas clausulas, in ordinem
      quendam distribuere, et eas, quae uidentur aptiores seruare.</p>
   <p>Quis est iste ardo distribuendi uoces? Est qui antiquitus, et ab ipso
      Iosquino, seruatus et traditus est, quam quoque instructissimi quidam
      Musici nostro tempore discipulis suis tradidere.</p>
   <p>SEQVITVR ORDO DISTRIBVENdi uoces siue cantilenarum partes, quem prisci
      tabularum uice usurparunt.</p>
   <p>[Lampadius, Compendium Musices, f.Gvir; text: Sancta Maria succur.
      VERDELOT.] </p>
   <p>De accentu Ecclesiastico, siue ratione legendi lectiones, Epistolas et
      Euangelia vernacula. Institutiones.</p>
   <p>Quid est accentus Ecclesiasticus? Est modus quidam, qui, in legendis
      prophetijs, lectionibus, Euangelijs, et Epistolis, seruari solet.</p>
   <p>Quomodo cognoscitur ille accentus? per punctum, in textu positum.</p>
   <p>Quotuplex est accentus Ecclesiasticus? sextuplex.</p>
   <p>[Lampadius, Compendium Musices, f.Gviv; text: scilicet, Immutabilis,
      Medius, Grauis, Acutus, Moderatus, Interrogatiuus, qui syllabam finalem, nec leuat
      nec de
      primit. ad tertiam deprimit. ad quintam, ad locum sui de scensus reducit. in proximam
      secundam leuat. gradatim eleuat.]</p>
   <p>Quot sunt puncti? quatuor, scilicet, distinctio siue virgula, / comma :
      colon. et interrogatorius?</p>
   <p>Quotuplicem accentum habet distinctio? triplicem, scilicet,
      immutabilem, Acutum, et Moderatum: Comma autem Medium comprehendit accentum. Colon
      vero
      grauem assciscit.</p>
   <p>Quomodo hoc deprehendam? si in vna oratione, inter plures dictiones
      distinctio repereatur, eas in vnisono esse proferendas demonstrat. Si autem comma,
      hoc est,
      duo puncti: tunc ultima syllaba ad tertiam deprimitur, excepta dictione monosyllaba,
      et
      hebraica, quae in proximam secundam leuantur. Quando vero Colon, hoc est punctus ante
      literam capitalem, inuenitur, indicat vltimam syllabam, debere grauari ad quintam,
      dictione
      hebraica et monosyllaba dempta, quae ad locum sui descensus vult eleuari, iuxta quantitatem
      syllabarum. Id quod sequens lectio copiose declarat.</p>
   <p>Sequitur Exemplum de legendis lectionibus: ad Galatas 3.</p>
   <p>[Lampadius, Compendium Musices, f.Gvijv; text: LECTIO Epistolae sancti
      Pauli ad Galatas: capite tertio. Sic stulti estis, ut cum spiritu coeperitis: nunc
      carne
      consumamini. Qui ergò uobis tribuit spiritum, et operatur uirtutes in uobis, ex operibus
      legis an ex auditu fidei? quia qui ex fide sunt, hi sunt filij Abrahae. Praenuntiauit
      Abrahae, quia benedicentur in te omnes gentes, Igitur qui ex fide sunt, benedicentur
      cum
      fideli Abraham.] </p>
   <p>Eodem modo nunc Euangelia et Prophetiae leguntur. Etiam uernaculae
      linguae. Et hunc accentum, cum tam uarius sit, et una quaeque ferè natio, peculiarem
      sibi,
      contra praecepta Musices affinxit, Vsus magis docet, quam ut quis eum praeceptis tradere
      possit. Audatia etiam hac in re, plurimum conducit, iuuatque.</p>
   <p>Peroratio.</p>
   <p>HEc habui optimi pueri, quae de Musica simplicissime scriberem, Vestra
      igitur interest, has institutiones non solum memoriae tradere, uerum etiam assiduo
      accommodare usui. Nihil enim laude dignum (dicente Cicerone in officijs) consequi
      quenquam
      posse arbitror, nisi id usui assiduo tribuatur. Quare uos moneo et hortor, ut in his
      institutionibus perdiscendis, uos diligenter exerceatis, et leges praeceptorum uestrorum
      non
      minusquam Dei et parentum incolumes seruetis.</p>
</div>
</main>

</body>
</html>
