<!DOCTYPE html>
<html lang="en">
<head><script src="/livereload.js?mindelay=10&amp;v=2&amp;port=1313&amp;path=livereload" data-no-instant defer></script>
    <meta charset="UTF-8">
    <title></title>
</head>
<body>

<main>
    <div class="tei-text">
   <p>Erotemata MVSICAE PRACTICAE, EX PROBATISSIMIS QVIBVSQVE huius dulcissimae
      artis scriptoribus accurater et breuiter selecta, et exemplis puerili institutioni
      accommodis illustrata,</p>
   <p>IAM PRIMVM ad usum scholae Luneburgensis, et aliarum puerilium in lucem
      edita, à</p>
   <p>LVCA LOSSIO.</p>
   <p>ITEM.</p>
   <p>Melodiae sex generum carminum vsitatiorum, in primis suaues, in gratiam
      puerorum selectae et editae.</p>
   <p>NORIBERGAE, M. D. LXIII.</p>
   <p>Cum Priuilegio ad decennium.</p>
   <p>IN LAVDEM MVSICES.</p>
   <p>LUCAS LOSSIVS.</p>
   <p>Fluctibus Ausonijs fidicen mergendus Arion.</p>
   <p>Lesboo lusit carmine dulce melos.</p>
   <p>Carmine quo captus delphinus Ariona vexit.</p>
   <p>Per mare supponens terga repanda viro.</p>
   <p>Ille tenet laeua citharam, dextraque pererrat</p>
   <p>Ludens: icta sonos pollice chorda dedit.</p>
   <p>Carmina delectant delphinas: carmina pontum,</p>
   <p>Et Lyrici Phocas detinuere soni.</p>
   <p>Carmina non moueant, humanas, dulcia mentes,</p>
   <p>Musica cum brutas sic capit ipsa feras.</p>
   <p>Musica diuinas laudes cantare reperta est.</p>
   <p>Musica delectant carmina casta Deum.</p>
   <p>Grunniat adiunctus suibus sus carmina si quem</p>
   <p>Musica non capiunt, Aonidumque chori.</p>
   <p>PRAESTANTI INDOLE ET MAGNA SPE EXCELLENTIS SAPIENtiae, doctrinae, virtutis
      et pietatis, adolescentibus, Friderico, Ioachimo, et Thomae Moller, fratribus, clarissimi
      et
      doctissimi viri, D. Doctoris Ioachimi Moller Hamburgensis, Illustrissimorum Principum
      Luneburgensium, consiliarij filijs, Lucas Lossius salutem dicit.</p>
   <p>MERCVRIVS ILle Deorum interpres et orator apud Homerum in Hymnis chelyn
      suam [naulon? kai erateinon athurma] appellat, hoc est, honestum et amabile ludicrum.
      Nam
      est Musica honestum et iucundum oblectamentum, dignum liberalibus ingenijs. Et non
      solum
      uetus eius delectatio, atque usus apud Graecos in sacrificijs, spectaculis, et conuiuijs fuit: sed etiam sanctissimi Reges et Prophetae in magnis doloribus mitigandis
      usi sunt Musicis concentibus. Verum non tantum delectatio spectanda est in hac arte,
      quam ut
      Fabius inquit, natura ad tolerandos labores, quasi muneri dedisse hominibus uidetur,
      sed
      ingens etiam eius utilitas consideranda. Nam Psalmodia usitata semper in Ecclesia
      Dei fuit,
      atque ad eam Propheta Dauid hortatur, cum inquit: Cantate Domino canticum nouum, et
      in
      Psalmis iubilate nomini sancto eius. Rectè igitur haec iucundissima, et utilissima
      ars, unà
      cum caeteris disciplinis liberalibus, in scholis traditur iuuentuti, ut motus in
      ferocioribus naturis ea sedentur, comodius tolerentur graues occupationes et curae,
      in Ecclesia, rebuspublicis et scholis, atque admiranda beneficia Dei, exhibita
      nobis in filio, Musica Harmonia celebrentur, et conseruentur in publicis congressibus.
      Hanc
      igitur Methodum artis Musices in publicum usum scholae nostrae puerilis, et aliarum,
      autoritate et consilio eorum; quibus ratio docendi iuuentutis cognita est, edidimus,
      ut
      eadem forma Methodica hanc etiam artem; qua caeteras dicendi, schola nostra haberet,
      traditam dilucidè. et breuiter, absque ullis declamatiunculis, et [parergois], quae
      iuuentutem in discenda hac arte, sicut et in alijs saepe remorantur. Extant iam quidem
      et
      huius artis, ut aliarum dicendi trium, quas in similes methodos contraximus, libelli
      multorum eruditi, et copiosi; sed experimur, qui pueros docemus, huiusmodi
      methodis pueros plus proficere, quam illis longioribus quasi commentarijs, quibus
      multa
      praeter praecepta, quae artem continent, [parerga], admiscentur. Non igitur dubitamus
      pueritiae formandae doctos, et hunc libellum nostrum Methodicum, utilem scholis iudicaturos.
      Si qui aliud existimabunt, hos saltem illud rogamus, ut uoluntatem nostram perpetuam
      iuuandi
      puerilia studia, honestam, et piam, calumnijs non deforment, aut sigillent, memores
      illius
      Poëtae:</p>
   <p>Vt desunt vires, tamen est laudanda voluntas.</p>
   <p>Nos methodum libelli, quasi praeformauimus, sed Musicis exemplis
      suauibus, et accommodis excoluit, et auxit, uir pius, et eruditus Ioannes Bertramus,
      uester
      popularis, Musices in schola nostra Lector, qui postea ad ministerium Euangelij in
      Ecclesia nostra uocatus est.</p>
   <p>Vobis autem, optimi adolescentes, dedicare placuit hunc libellum
      Musicum, ut aliqua saltem significatio nostri erga uos amoris, et studij publicè extaret,
      et
      hoc uos munusculo literario ad discendum hanc utilissimam et suauissimam artem magis
      accenderemus. Deinde, ut patri etiam uestro uiro clarissimo, excellenti doctrina,
      uirtute,
      sapientia, et pietate, nostram et collegarum, pro acceptis beneficijs gratitudinem,
      utrunque
      uicissim, declaremus, et libellus propter uos, tanti uiri liberos, scholis esset
      commendatior. Vos munusculum beneuolo animo accipite, artisque inde Musicae praecepta,
      ut
      coepistis, discite, et nostram uoluntatem, et collegarum gratificandi uobis propensam
      parenti uestro commendate. Bene ualete. Data Luneb. Anno 1562. 8. Sept. quo
      die, anno post natum Christum 73. Hierosolyma â Tito direpta et combusta est. AEternus
      pater
      domini seruatoris, et Emanuelis nostri Iesu Christi, defendat, regat, et conseruet
      coelestem
      Hierosolymam, hoc est, Ecclesiam sui filij, inter nos, contra furores Mahometicos
      et
      aliorum, qui eam delere conantur, restituat et conseruet etiam consensum inter Doctores
      et
      gubernatores Ecclesiae, et excitet multos eius nutritios similes parentis uestri,
      ad nominis
      sui sanctissimi gloriam, et nostrum omnium salutem aeternam Amen.</p>
   <p>EROTEMATA MVSICAE PRACTICAE.</p>
   <p>Quid est Musica?</p>
   <p>Musica, est benè, ac modulatè canendi scientia.</p>
   <p>Quotuplex est Musica?</p>
   <p>Duplex, Theorica, et Practica.</p>
   <p>Quid est Musica Theorica?</p>
   <p>Est, quae diuersorum sonorum proportionem ingenio, et ratione
      considerat, reique tantum cognitione contenta est.</p>
   <p>Quid est Musica Practica?</p>
   <p>Est, quae circa sonorum, ac consonantiarum praxim, seu usum
      consistit.</p>
   <p>Quotuplex est Musica Practica?</p>
   <p>Duplex: Choralis, et Figuralis.</p>
   <p>Quid est Musica Choralis?</p>
   <p>Est, quae in suis notulis aequalem seruat mensuram, absque incremento,
      uel decremento prolationis.</p>
   <p>Quid est Musica Figuralis?</p>
   <p>Est, quae in suis notis secundum signorum, ac figurarum diuersitatem,
      diuersam habet sonorum mensuram.</p>
   <p>Liber Primus.</p>
   <p>DE MVSICA chorali.</p>
   <p>Quot sunt Musicae Choralis capita praecipua?</p>
   <p>Septem.</p>
   <p>Quae?</p>
   <p>1. De clauibus, et uocibus in eis contentis.</p>
   <p>2. De uocum mutatione.</p>
   <p>3. De cantu.</p>
   <p>4. De solmisatione.</p>
   <p>5. De clauium transpositione.</p>
   <p>6. De interuallis.</p>
   <p>7. De Tonis.</p>
   <p>Quorum omnium cognitio et ad Musicam Figuralem requiritur.</p>
   <p>CAPVT PRIMVM.</p>
   <p>De clauibus et uocibus in eis contentis.</p>
   <p>DE CLAVIBVS.</p>
   <p>Quid est clauis Musicalis?</p>
   <p>Est uocis formandae index lineae adhaerens, aut linearum interuallo,
      cantus uim et naturam indicans.</p>
   <p>Quot sunt claues Musicales?</p>
   <p>Viginti, quae patent ex sequenti figura, quam Graeci [sustema], uulgus
      Scalam appellat, cum propter formam, tum etiam propter usum.</p>
   <p>Quid est Scala?</p>
   <p>Est constitutio linearum, et spaciorum, in qua claues cum suis uocibus
      ordine debito compraehensae sunt.</p>
   <p>Recita Scalam.</p>
   <p>Quinque claues signatae.</p>
   <p>[Lossius, Erotemata, f.a7r; text: Geminatae quinque, Minutae septem,
      Capitales octo, Finales quatuor, Graues, ee, dd, cc, bb, aa, g, f, e, d, c, b, a,
      G, F, E,
      D, C, [sqb], la, sol, fa, mi, re, ut] </p>
   <p>REGVLA.</p>
   <p>Omnes claues ab eadem litera incipientes distant per octauam.</p>
   <p>Quotuplices sunt claues Musicales?</p>
   <p>Triplices.</p>
   <p>Quomodo?</p>
   <p>{Capitales,</p>
   <p>{Minutae, et</p>
   <p>{Geminatae.</p>
   <p>Quot sunt Capitales? Octo.</p>
   <p>Quae?</p>
   {G       sol  re  ut 
   <br>{F       fa   ut 
   {E       la   mi 
   <br>{D       sol  re 
   {C       fa   ut 
   <br>{[sqb]   mi 
   {A       re 
   <br>{[Gamma] ut
   <p>Quare dicuntur Capitales?</p>
   <p>Quia capitalibus, siue maiusculis literis scribuntur.</p>
   <p>Quomodo diuiduntur capitales?</p>
   <p>Capitalium aliae sunt graues, aliae finales.</p>
   <p>Quot sunt graues?</p>
   <p>Quatuor. Quae?</p>
   {C       fa  ut 
   {[sqb]   mi 
   <br>{A       re 
   {[Gamma] ut
   <p>Quare dicuntur graues?</p>
   <p>Quia respectu aliarum grauem sonum edunt.</p>
   <p>Quot sunt finales?</p>
   <p>Quatuor. Quae?</p>
   {G  sol re ut 
   <br>{F  fa  ut 
   {E  la  mi 
   <br>{D  sol re
   <p>Quare dicuntur finales?</p>
   <p>Quia omnis cantus regulariter in his clauibus desinit.</p>
   <p>Dic uersus de capitalibus?</p>
   <p>Quatuor ex octo capitalibus inferiores</p>
   <p>Esse graues, reliquas finales dicito claues.</p>
   <p>Quot sunt minutae?</p>
   <p>Septem. Quae?</p>
   {g  sol re    ut 
   {f  fa  ut 
   <br>{e  la  mi 
   {d  la  sol   re 
   <br>{c  sol fa    ut 
   {b  fa  [sqb] mi 
   <br>{a  la  mi    re
   <p>Quare dicuntur minutae?</p>
   <p>Quia minutis siue pusillis literis scribuntur.</p>
   <p>Quot sunt geminatae?</p>
   <p>Quinque. Quae?</p>
   {ee  la 
   {dd  la  sol 
   <br>{cc  sol fa 
   {bb  fa  [sqb] mi 
   <br>{aa  la  mi    re
   <p>Quare dicuntur geminatae?</p>
   <p>Quia geminatis siue duplicatis literis scribuntur.</p>
   <p>DE CLAVIBVS signatis.</p>
   <p>Quid est clauis signata?</p>
   <p>Est, quae expressè in cantus exordio ponitur.</p>
   <p>Quot sunt claues signatae?</p>
   <p>Quinque. Quae?</p>
   {dd      la  sol 
   {G       sol re ut 
   <br>{C       sol fa ut 
   {F       fa  ut 
   <br>{[Gamma] ut
   <p>Typus clauium signatarum.</p>
   <p>[Lossius, Erotemata, f.b1v; text: In cantu Chorali. In cantu Figurali.
      dd, g, G, c, 3, 9, [Gamma]]</p>
   <p>Dic uersus de clauibus signatis.</p>
   <p>Linea signatas claues complectitur omnes</p>
   <p>Mutuò distantes inter se per Diapenten,</p>
   <p>F licet ab [gamma] distinguat septima tantum.</p>
   <p>REGVLA.</p>
   <p>Hae quinque claues signatae dicuntur principales. Sunt autem adhuc
      duae, quae minus principales uocantur, scilicet b rotundum et [sqb] quadratum.</p>
   <p>Claues unde conflantur?</p>
   <p>Ex literis, et syllabis.</p>
   <p>Quot literis?</p>
   <p>Septem: A B C D E F G, quibus [Gamma] praeponitur, ut appareat Musicam
      à Graecis ad Latinos translatam esse.</p>
   <p>Quot syllabis?</p>
   <p>Sex: ut, re, mi, fa, sol, la, quae et uoces appellantur.</p>
   <p>DE VOCIBVS.</p>
   <p>Quid est uox Musicalis?</p>
   <p>Est syllaba, qua clauium tenor exprimitur.</p>
   <p>Quot sunt uoces?</p>
   <p>Sex. Quae?</p>
   <p>Vt, re, mi, fa, sol, la.</p>
   <p>Dic uersus de uocum definitione, diuisione, et earum ordine.</p>
   <p>Quo melos effertur, signum modulaminis est uox:</p>
   <p>Et sunt sex uoces, quibus omne melos modulamur:</p>
   <p>Infima uox est ut, re sequens, mi tertia, quarta</p>
   <p>Extat in ordine fa, sol quinta, suprema la fertur.</p>
   <p>Quomodo differunt uoces?</p>
   <p>Aliae sunt molles, aliae naturales, aliae durae.</p>
   <p>Quae sunt uoces molles?</p>
   <p>Vt, fa</p>
   <p>Quare dicuntur molles?</p>
   <p>Quia mollem sonum reddunt.</p>
   <p>Quae sunt naturales?</p>
   <p>Re, sol.</p>
   <p>Quare dicuntur naturales?</p>
   <p>Quia naturalem et mediocrem sonum emittunt.</p>
   <p>Quae sunt durae?</p>
   <p>Mi, la.</p>
   <p>Quare dicuntur durae?</p>
   <p>Quia durum sonum efficiunt.</p>
   <p>Hoc modo.</p>
   <p>[Lossius, Erotemata, f.b3r]</p>
   <p>EXEMPLVM SEX</p>
   <p>uocum Musicalium.</p>
   <p>[Lossius, Erotemata, f.b3v; text: Discantvs. Tenor.] </p>
   <p>[Lossius, Erotemata, f.b4r; text: Altvs. Bassvs.]</p>
   <p>Aliud Exemplum.</p>
   <p>[Lossius, Erotemata, f.b4v; text: Discantvs. Tenor.]</p>
   <p>[Lossius, Erotemata, f.b5r; text: Altvs. Bassvs.]</p>
   <p>CAPVT SECVNDVM.</p>
   <p>De uocum mutatione.</p>
   <p>Quid est uocum mutatio?</p>
   <p>Est unius uocis, in aliam, in eadem claue, consona uariatio, ob uocum
      paucitatem et cantus pluralitateni inuenta.</p>
   <p>Quot uocibus fit uocum mutatio?</p>
   <p>Duabus.</p>
   <p>Quibus?</p>
   <p>Re, et la.</p>
   <p>Dic uersus de uocibus, quibus fit mutatio?</p>
   <p>Vocibus utaris solùm mutando duabus,</p>
   <p>Per re quidem sursum mutatur, per la deorsum.</p>
   <p>Exemplum.</p>
   <p>[Lossius, Erotemata, f.b6r; text: re, la, Amice quomodo huc intrasti?] </p>
   <p>Quot sunt Regulae de uocum mutatione?</p>
   <p>Tres praecipuae.</p>
   <p>Quae est prima?</p>
   <p>In cantu [sqb]durali ascendendo sumimus re in D sol re, d la sol re, et
      dd la sol: Descendendo la in A re, a la mi re, et aa la mi re, E la mi, e la mi, et
      ee
      la.</p>
   <p>Quae est secunda?</p>
   <p>In cantu bmollari ascendendo, sumimus re in [Gamma] ut, G sol re ut, et g sol re ut: Descendendo la in D sol re, d la sol re, et dd
      la sol: A re, a la mi re, et aa la mi re. De octauis enim idem est iudicium.</p>
   <p>Quae est tertia?</p>
   <p>Si uocem la una tantum notula, per secundam ascendendo excesserit, ea
      canatur per fa, sine mutatione, maximè in canticis primi et secundi tonorum.</p>
   <p>EXEMPLVM DE uocum mutatione.</p>
   <p>[Lossius, Erotemata, f.b6v; text: Discantvs. dd, g]</p>
   <p>[Lossius, Erotemata, f.b7r; text: Tenor. Bassvs.]</p>
   <p>Aliud exemplum.</p>
   <p>[Lossius, Erotemata, f.b7v; text: Discantvs. Tenor.]</p>
   <p>[Lossius, Erotemata, f.b8r; text: Bassvs.]</p>
   <p>CAPVT TERTIVM.</p>
   <p>De Cantu.</p>
   <p>Quid est cantus Musicalis?</p>
   <p>Est sex uocum Musicalium continua et apta deductio.</p>
   <p>Quotuplex est Cantus?</p>
   <p>Duplex: Regularis et Irregularis siue fictus.</p>
   <p>DE CANTV Regulari.</p>
   <p>Quotuplex est cantus Regularis?</p>
   <p>Triplex: Naturalis, b mollaris, et [sqb] duralis.</p>
   <p>Quis est cantus Naturalis?</p>
   <p>Qui habet ut in C fa ut, et in suis Octauis, et neque mollem, neque
      duram uocem in b fa [sqb] mi attingit, sed tantum sex uocibus Musicalibus
      est contentus. Incipit in C fa ut, et quiescit in a.</p>
   <p>Quis est cantus bmollaris?</p>
   <p>Qui habet ut in F fa ut, et fa in b fa [sqb] mi.</p>
   <p>Quis est cantus [sqb] duralis?</p>
   <p>Qui habet, ut, in G sol re ut, et mi in b fa [sqb] mi.</p>
   <p>Dic uersus.</p>
   <p>G durum gignit, mediat C, perficit hunc E.</p>
   <p>C naturalem, mediat F, terminus est a.</p>
   <p>F mollem monstrat, mediat b, perficit hunc d.</p>
   <p>DE CANTV IRREGVlari siue Ficto.</p>
   <p>Quid est cantus Fictus?</p>
   <p>Est uocis in uocem contra clauis cantusque naturam permutatio.</p>
   <p>Quot sunt uoces fictae?</p>
   <p>Duae: mi et fa, quae in omnibus clauibus poni possunt.</p>
   <p>Quomodo signantur?</p>
   <p>Fa per signum cantus bmollaris, b: Mi per signum [sqb] duralis, [sqb]
      uel [x].</p>
   <p>EXEMPLVM CANtus Naturalis, in cantu Chorali.</p>
   <p>[Lossius, Erotemata, f.c1v,1] </p>
   <p>EXEMPLVM CANtus b mollaris.</p>
   <p>[Lossius, Erotemata, f.c1v,2]</p>
   <p>EXEMPLVM CANtus [sqb]duralis.</p>
   <p>[Lossius, Erotemata, f.c2r,1]</p>
   <p>EXEMPLVM CANtus ficti.</p>
   <p>[Lossius, Erotemata, f.c2r,2]</p>
   <p>Exemplum cantus naturalis, in cantu Figurali.</p>
   <p>[Lossius, Erotemata, f.c2v; text: Discantvs. Tenor. Bassvs.]</p>
   <p>Exemplum cantus bmollaris.</p>
   <p>[Lossius, Erotemata, f.c3r; text: Discantvs. Tenor. Bassvs.]</p>
   <p>Exemplum cantus [sqb]duralis.</p>
   <p>[Lossius, Erotemata, f.c3v; text: Discantvs. Tenor. Bassvs.] </p>
   <p>Exemplum cantus ficti.</p>
   <p>[Lossius, Erotemata, f.c4r; text: Discantvs. Tenor. Bassvs.]</p>
   <p>CAPVT QVARTIVM.</p>
   <p>De Solmisatione.</p>
   <p>Quid est solmisatio?</p>
   <p>Est uocum Musicalium continua et expedita expressio.</p>
   <p>Quot sunt regulae obseruandae in solmisatione?</p>
   <p>Sex.</p>
   <p>Quae est prima?</p>
   <p>In solmisatione omnium primum clauis signata, quae cantum, tanquam
      clauis ianuam aperit, intuenda est.</p>
   <p>Quae est secunda?</p>
   <p>Si cantus in principio ascenderit, uox inferior primae clauis sumenda
      est, sin descenderit, superior.</p>
   <p>Quae est tertia?</p>
   <p>Vbicunque b rotundum scriptum fuerit, fa cantabitur.</p>
   <p>Quae est quarta?</p>
   <p>Cum ex b fa [sqb] mi, in qua fa signatum est, saltus fit per 4. 5. uel
      8. fa cantandum est: cum fa non signatum est, per mi, iuxta uersiculum:</p>
   <p>De mi duc ad mi, de faque salubrius ad fa.</p>
   <p>Quae est quinta?</p>
   <p>Quotiescunque signum b rotundi siue [sqb] quadrati, praeter cantus
      naturam signatum fuerit, fa uel mi cantabitur, quoad durauerit.</p>
   <p>Quae est sexta?</p>
   <p>In solmisatione uidendum est, an clauium fiat transpositio.</p>
   <p>CAPVT QVINTVM.</p>
   <p>De clauium transpositione.</p>
   <p>Quid est Clauium transpositio?</p>
   <p>Est clauis signatae ob cantus ascensum uel descensum, de linea ad
      lineam translatio, propter linearum inopiam adinuenta. Sicut autem mutatio non debet
      fieri
      praeter necessitatem: Ita nec clauium tranpositio.</p>
   <p>Quae est regula de transpositione clauium?</p>
   <p>Est haec: Quantum clauis transposita ascendit, tantum nota immediatè
      sequens, à suo situ descendit. Et contra: Quantum clauis descendit, tantum nota ascendit.
      Iuxta uersiculos:</p>
   <p>Quantum conscendit clauis, tantum nota rursus</p>
   <p>Descendit, uerso quoque sic intellige sensu.</p>
   <p>Exemplum transpositionis.</p>
   <p>[Lossius, Erotemata, f.c5v; text: Discantvs. Haec sunt conuiuia quae
      tibi]</p>
   <p>[Lossius, Erotemata, f.c6r; text: placent o patris sapientia. Tenor. Altvs.
      Bassvs.]</p>
   <p>CAPVT SEXTVM.</p>
   <p>De modis seu interuallis.</p>
   <p>Quid est interuallum?</p>
   <p>Est uocis à uoce distantia.</p>
   <p>Quotuplex est interuallum?</p>
   <p>Duplex: Simplex et Compositum.</p>
   <p>Quot sunt interualla simplicia?</p>
   <p>Quinque.</p>
   <p>Quae?</p>
   <p>Vnisonus, Tonus, Diatessaron, Diapente et Diapason.</p>
   <p>Quid est unisonus?</p>
   <p>Est duarum uel plurium notarum, in eodem loco unisona reiteratio,
      aliorumque interuallorum fundamentum et principium.</p>
   <p>[Lossius, Erotemata, f.c7r,1]</p>
   <p>Quid est tonus?</p>
   <p>Est uocis à uoce in proximam progressio, tantum fa, et mi demptis, quae
      tamen cum alijs uocibus sursum, ac deorsum connexae, et ipsae tonum constituunt. Dicitur
      autem tonus, maior siue perfecta secunda.</p>
   <p>[Lossius, Erotemata, f.c7r,2; text: Tonus.]</p>
   <p>Quid est Diatessaron?</p>
   <p>Est distantia uocis à uoce per quartam, constans duobus tonis, et
      semitonio, cuius tres sunt species, ut fa, re sol, mi la.</p>
   <p>[Lossius, Erotemata, f.c7v,1]</p>
   <p>Quid est Diapente?</p>
   <p>Est distantia uocis à uoce per quintam, et fit ex tribus tonis, et
      semitonio, cuius quatuor sunt species: ut sol, re la, mi mi, fa fa.</p>
   <p>[Lossius, Erotemata, f.c7v,2; text: ut, sol, re, la, mi, fa] </p>
   <p>Quid est Diapason?</p>
   <p>Est distantia uocis à uoce per octauam, quinque tonis, et duobus
      semitonijs constans, cuius septem sunt species. Nam à qualibet litera uel claue ad
      sibi
      similem fit Diapason.</p>
   <p>[Lossius, Erotemata, f.c8r; text: 1, 2, 3, 4, 5, 6, 7]</p>
   <p>Quot sunt interualla composita?</p>
   <p>Quinque.</p>
   <p>Quae?</p>
   <p>Semitonium, Semiditonus, Ditonus, Semitonium cum Diapente, Tonus cum
      Diapente.</p>
   <p>Quid est Semitonium?</p>
   <p>Est imperfecta secunda, quae fit quoties à mi ad fa, uel à fa ad mi
      immediatè ascenditur uel descenditur.</p>
   <p>[Lossius, Erotemata, f.c8v,1; text: Semitonium, imperfecta siue minor
      secunda.]</p>
   <p>Quid est Semiditonus?</p>
   <p>Est distantia uocis à uoce, per tertiam imperfectam, continens unum
      tonum, cum semitonio; à quo etiam imperfecta dicitur: Eius duae sunt species, re fa,
      mi
      sol.</p>
   <p>[Lossius, Erotemata, f.c8v,2; text: Semiditonus, tertia imperfecta siue
      minor.]</p>
   <p>Quid est Ditonus?</p>
   <p>Est distantia uocum per tertiam perfectam, quae à duobus tonis sic dicitur,
      et habet duas species, ut mi, fa la,</p>
   <p>[Lossius, Erotemata, f.dlr,1; text: Ditonus, Tertia perfecta siue
      maior.]</p>
   <p>Quid est Semitonium cum Diapente?</p>
   <p>Est intentio uocis ad sextam imperfectam, tres tonos cum duobus
      semitonijs in se continens.</p>
   <p>[Lossius, Erotemata, f.dlr,2; text: Semitonium cum Diapente, sexta
      minor siue imperfecta.]</p>
   <p>Quid est tonus cum Diapente?</p>
   <p>Est distantia uocum per sextam perfectam, constans quatuor tonis, et
      semitonio.</p>
   <p>[Lossius, Erotemata, f.d1v,1; text: Tonus cum Diapente, sexta maior
      siue perfecta.]</p>
   <p>Exercitium interuallorum in cantu usitatiorum.</p>
   <p>[Lossius, Erotemata, f.d1v,2; text: Ter trini sunt modi quibus omnis
      cantilena contexitur, scilicet: Vnisonus, Semitonium, Tonus, Semiditonus]</p>
   <p>[Lossius, Erotemata, f.d2r; text: Ditonus, Diatessaron, Diapente,
      Semitonium cum Diapente, tonus cum Diapente, Ad hos sonat Diapason, Si quem delectat
      canere,
      haec interualla cognoscat. EVOVAE.]</p>
   <p>Aliud exemplum in cantu figurato.</p>
   <p>Est autem fuga duarum uocum, in homophonia, post unum tempus.</p>
   <p>[Lossius, Erotemata, f.d2v] </p>
   <p>[Lossius, Erotemata, f.d3r]</p>
   <p>CAPVT SEPTIMVM.</p>
   <p>De Tonis.</p>
   <p>Quid est Tonus?</p>
   <p>Tonus est certa regula; qua cuiuslibet cantus natura dirigitur.</p>
   <p>Quot sunt Toni?</p>
   Octo.      Qui?
   Primus,    Secundus, 
   <br>Tertius,   Quartus, 
   Quintus,   Sextus, 
   <br>Septimus,  Octauus.
   <p>Tonus quotuplex est?</p>
   <p>Duplex: Autentus, et plagalis.</p>
   <p>Quis est tonus Autentus?</p>
   <p>Qui maiorem ascendendi autoritatem habet quàm plagalis, uocaturque
      clamosus.</p>
   <p>Qui sunt toni Autenti?</p>
   <p>Primus, tertius, quintus, et septimus: Sic dicti, quòd crebrò octauam
      suprà notam finalem contingunt.</p>
   <p>Versus:</p>
   <p>Impare de numero tonus est autentus in altum,</p>
   <p>Cuius neuma salit, sede à propria Diapason</p>
   <p>Pertingens, à qua descendere uix datur illi.</p>
   <p>Quis est Tonus plagalis?</p>
   <p>Est, qui maiorem uim descendendi autento habet, diciturque obliquus
      siue humilis.</p>
   <p>Qui sunt toni plagales?</p>
   <p>Secundus, Quartus, Sextus, et Octauus, qui suprà finalem uocem
      Diapentem habent, Diatessaron uerò infrà eandem uocem constituunt.</p>
   <p>Versus:</p>
   <p>Vult pare de numero tonus esse plagalis in ima,</p>
   <p>Ab regione sua descendens ad Diapenten.</p>
   <p>Cui datur ad quintam, raroque ascendere sextam.</p>
   <p>Quot modis toni cognoscuntur?</p>
   <p>Tribus.</p>
   <p>Quibus?</p>
   <p>Principio, medio et fine: Iuxta uersum:</p>
   <p>Regula principij, medij, finis tonus esto.</p>
   <p>Quomodo cognoscitur cantus in principio?</p>
   <p>Omnis cantus, qui in principio ultrà notam finalem mox ascendit ad
      quintam, toni est autenti, qui uerò non, est plagalis.</p>
   <p>Quomodo in medio?</p>
   <p>Omnis cantus, qui in medio supra notam finalem octauam habet, toni est
      autenti, qui uerò non, est plagalis.</p>
   <p>Quomodo in fine?</p>
   <p>Per extremas uoces.</p>
   <p>Quomodo?</p>
   <p>[Lossius, Erotemata, f.d5r,1; text: Omnis cantus exiens in G sol re ut,
      F fa ut, E la mi, D sol re, est, 7, 5, 3, 1, uel, 8, 6, 4, 2, toni]</p>
   <p>Qui est cognitio cantus irregularis, seu transpositi?</p>
   <p>[Lossius, Erotemata, f.d5r,2; text: Omnis cantus exiens in C sol fa ut,
      A la mi re, G sol re ut, est, 5, 3, 1, uel, 6, 4, 2, toni]</p>
   <p>Quando cantus transpositus in b claue habet mi, est primi uel secundi
      Toni. Si fa non habuerit, est tertij uel quarti.</p>
   <p>DE TONO MIXTO.</p>
   <p>Versus:</p>
   <p>Qui uelut autentus conscenderit atque plagalis</p>
   <p>Depressus fuerit tonus, ipsum dicito mixtum.</p>
   <p>DE TONORVM Tropis, eorumque differentijs.</p>
   <p>Quid est Tonorum Tropus?</p>
   <p>Est breuis concentus in cuiusque toni repercussione incipiens, quae
      singulis Psalmorum et Responsorium uersibus in fine additur, subiectis his literis
      EVOVAE,
      quae seculorum Amen significant.</p>
   <p>Primus Tonus.</p>
   <p>[Lossius, Erotemata, f.d5v; text: Adam primus homo. Tropus. 1.
      differentia. 2. 3.]</p>
   <p>[Lossius, Erotemata, f.d6r,1; text: 4. Secundus Tonus. Noë secundus.
      Tropus.]</p>
   <p>In hoc Tono non reperitur peculiaris differentia, nisi in Octauum fiat
      mutatio.</p>
   <p>Tertius Tonus.</p>
   <p>[Lossius, Erotemata, f.d6r,2; text: Tertius Abraham. Tropus. 1.
      differentia. 2. 3.] </p>
   <p>[Lossius, Erotemata, f.d6v; text: Quartus Tonus. Quatuor Euangelistae.
      Tropus. 1. differentia. 2. 3. 4. Quintus Tonus. Quinque libri Moysi.]</p>
   <p>[Lossius, Erotemata, f.d7r; text: Sextus Tonus. Sex hydriae positae.
      Tropus. 1. differentia. Septimus Tonus. Septem sunt scholae artes. 2. 3. 4. 5.]</p>
   <p>[Lossius, Erotemata, f.d7v; text: Octauus Tonus. Sed octo sunt partes.
      Tropus. 1. differentia. 2. 3.]</p>
   <p>Est adhuc Tonus aut Tropus, qui uocatur Peregrinus, non quod
      Peregrinorum sit, sed eò quòd in concentibus nostris rarus admodum, et peregrinus
      sit, ita
      dictus: Quia non nisi in Psalmo: In exitu Israël, eiusque Antiphona: Nos qui uiuimus,
      et
      cetera usurpatur.</p>
   <p>[Lossius, Erotemata, f.d8r; text: Peregrinus Tonus. Tropus. In exitu Israel
      de AEgypto, domus Iacob de populo barbaro.]</p>
   <p>Tripliciter autem utimur Tropis, in Chorali cantu, scilicet in Psalmis,
      Responsorijs, et Introitibus.</p>
   <p>Quotuplices sunt Psalmi?</p>
   <p>Duplices: Maiores et Minores.</p>
   <p>Qui sunt Psalmi Maiores?</p>
   <p>Qui ex sacro Euangelio deprompti sunt, ut Canticum D. Virginis Mariae: Magnificat, Et canticum Zachariae: Benedictus, quibus addunt et
      canticum Simeonis: Nunc dimittis.</p>
   <p>Qui sunt minores?</p>
   <p>Omnes alij praeter dictos, puta Dauidis, et cantica ueteris
      testamenti.</p>
   <p>DE INTONATIONE Psalmorum.</p>
   <p>Quot sunt regulae obseruandae in Intonatione Psalmorum?</p>
   <p>Quinque.</p>
   <p>Quae est prima regula?</p>
   <p>Circa initium cantus primum uide, que clauis finem imponat carmini:
      Deinde diligenter considera tonum. Eo enim cognito, reliqua facilè assequi
      poteris.</p>
   <p>Quae est secunda?</p>
   <p>Autentotum cantilenas profundè, Plagalium acutè, Mixtorum uerò
      mediocriter incipere studeas. Nam hoc praecepto non benè obseruato, saepissimè uox,
      uel
      propter nimiam carminis intentionem deficiet, uel propter profunditatem euanescet.</p>
   <p>Quae est tertia?</p>
   <p>Psalmi Maiores cum ascensu, Minores uerò aliquot notis in unisono
      positis, inchoari debent.</p>
   <p>Quae est quarta?</p>
   <p>Psalmi primi et sexti Tonorum, Item secundi et octaui, in principio
      concordant, in fine discrepant. Ideò post medium uidebis, ne à uero deflectas, quia facilimè, praesertim ab incautis ea in re error committitur.</p>
   <p>Quae est quinta?</p>
   <p>In Psalmis Minoribus, quando medium desinit in dictiones Hebraicas,
      peregrinas, aut proprias: Item Monosyllabicas aut indeclinabiles, tum ultima eius
      nota
      eleuari debet.</p>
   <p>SEQVITUR intonatio psalmorvm maiorvm et minorum, per omnes tonos.</p>
   <p>[Lossius, Erotemata, f.e2r; text: Primi Toni. EVOVAE. Intonatio Psalmi
      Minoris. Dixit Dominus Domino meo, Sede a dextris meis. Intonatio Psalmi Maioris.
      Magnificat
      anima mea Dominum.] </p>
   <p>[Lossius, Erotemata, f.e2v; text: EVOVAE. Secundi Toni. Intonatio Psalmi
      Minoris. Laudate pueri Dominum, Laudate nomen Domini. Intonatio Psalmi Maioris. Magnificat
      anima mea Dominum.]</p>
   <p>[Lossius, Erotemata, f.e3r; text: EVOVAE. Tertij Toni. Intonatio Psalmi
      Minoris. Confitebor tibi Domine in toto corde meo, In concilio iustorum et congregatione.
      Intonatio Psalmi Maioris. Magnificat anima mea Dominum.]</p>
   <p>[Lossius, Erotemata, f.e3v; text: EVOVAE. Quarti Toni. Intonatio Psalmi
      Minoris. Beatus vir qui timet Dominum, In mandatis eius uolet nimis. Intonatio Psalmi
      Maioris. Magnificat anima mea Dominum.]</p>
   <p>[Lossius, Erotemata, f.e4r; text: EVOVAE. Quinti Toni. Intonatio Psalmi
      Minoris. Laudate Dominum omnes gentes. Laudate eum omnes populi. Intonatio Psalmi
      Maioris.
      Magnificat anima mea Dominum.] </p>
   <p>[Lossius, Erotemata, f.e4v; text: EVOVAE. Sexti Toni. Intonatio Psalmi
      Minoris. Laetatus sum in his quae dicta sunt mihi, In domum Domini ibimus. Intonatio
      Psalmi
      Maioris. Magnificat anima mea Dominum.]</p>
   <p>[Lossius, Erotemata, f.e5r; text: EVOVAE. Septimi Toni. Intonatio Psalmi
      Minoris. Laudate pueri Dominum, Laudate nomen Domini. Intonatio Psalmi Maioris. Magnificat
      anima mea Dominum. uel sic:]</p>
   <p>[Lossius, Erotemata, f.e5v; text: EVOVAE. Octauus Tonus. Intonatio Psalmi
      Minoris? Ad te leuaui oculos meos, Qui habitas in coelis. Intonatio Psalmi Maioris?
      Magnificat anima mea Dominum.]</p>
   <p>Forma psallendarum dictionum Hebraicarum, propriarum, Item
      monosyllabarum in psalmis minoribus, quae in medio accentu acuto sunt proferendae.</p>
   <p>[Lossius, Erotemata, f.e6r; text: Primus Tonus. Credidi propter quod
      locutus sum. Secundus Tonus. Memento Domine Dauid. Tertius Tonus. Dominus regnauit,
      decorem
      indutus est. Quartus Tonus. Te decet hymnus Deus in Syon.] </p>
   <p>[Lossius, Erotemata, f.e6v; text: Quintus Tonus. Deus in nomine tuo saluum
      me fac. Sextus tonus. Domine ne in furore tuo arguas me. Septimus Tonus. Domine in
      uirtute
      tua laetabitur rex. Octauus Tonus. Te decet hymnus Deus in Syon.]</p>
   <p>Formulae uersuum Responsoriorum communiorum.</p>
   <p>[Lossius, Erotemata, f.e7r; text: Primi toni. Gloria patri et filio, et
      spiritui sancto. Qui uiam, Secundi toni.]</p>
   <p>[Lossius, Erotemata, f.e7v; text: Gloria patri et filio, et spiritui
      sancto. Dominus dedit, Tertij Toni.]</p>
   <p>[Lossius, Erotemata, f.e8r; text: Gloria patri et filio, et spiritui
      sancto. Et malum, Quarti Toni. Quem Ioannes] [LOSERO 12GF]</p>
   <p>[Lossius, Erotemata, f.e8v; text: Quinti toni. Gloria patri et filio, et
      spiritui sancto.]</p>
   <p>[Lossius, Erotemata, f.f1r; text: Sexti Toni. Gloria patri et filio, et
      spiritui sancto. Fera, Septimus Tonus.]</p>
   <p>[Lossius, Erotemata, f.flv; text: Gloria patri et filio, et spiritui
      sancto. Ecce, Octaui Toni. Et hoc]</p>
   <p>MELODIA VERSVum in Introitibus Missarum per omnes Tonos.</p>
   <p>[Lossius, Erotemata, f.f2r; text: Primi Toni. Secundi] </p>
   <p>[Lossius, Erotemata, f.f2v; text: Tertij toni. Quarti, Quinti]</p>
   <p>[Lossius, Erotemata, f.f3r; text: Sexti Toni. Septimi, Octaui]</p>
   <p>Liber Secundus.</p>
   <p>DE MVSICA FIGVRALI SEV mensurali.</p>
   <p>Quid est Musica figuralis?</p>
   <p>Musica figuralis est, quae in suis notis, secundum signorum, ac
      figurarum diuersitatem, diuersam habet sonorum mensuram.</p>
   <p>Quot sunt Musicae figuralis capita praecipua?</p>
   <p>Duodecim.</p>
   <p>Quae?</p>
   <p>1. De notarum figuris.</p>
   <p>2. De pausis.</p>
   <p>3. De notarum ligaturis.</p>
   <p>4. De tribus Musicae gradibus eorumque signis.</p>
   <p>5. De augmentatione.</p>
   <p>6. De diminutione.</p>
   <p>7. De imperfectione.</p>
   <p>8. De Alteratione.</p>
   <p>9. De quadruplici punctorum genere.</p>
   <p>10. De Tactu.</p>
   <p>11. De Syncopatione.</p>
   <p>12. De proportionibus.</p>
   <p>CAPVT PRIMVM.</p>
   <p>De notarum figuris.</p>
   <p>Quid est nota?</p>
   <p>Nota est signum uocis intentionem et remissionem soni demonstrans.</p>
   <p>Quotuplex est nota?</p>
   <p>Duplex: Simplex et Ligata.</p>
   <p>Quae est simplex nota?</p>
   <p>Est, quae nulli adhaeret, ut: [Lv,Bv,Sv]</p>
   <p>Quae est ligata?</p>
   <p>Est, quae alteri continuè iungitur, hoc modo:</p>
   <p>[Lossius, Erotemata, f.f4v,1]</p>
   <p>Quot sunt figurae Notarum simplicium?</p>
   <p>Octo.</p>
   <p>Quae?</p>
   <p>Maiores ligabiles et perficiendae.</p>
   <p>[Lossius, Erotemata, f.f4v,2; text: ualens tactus. 8, 4, 2, 1, 12, 6,
      3]</p>
   <p>Punctus à tergo notae additus dimidio eam ualore auget, ut:</p>
   <p>[Lossius, Erotemata, f.f5r,1; text: Minores illigabiles et imperfectae.
      Quarum, 2, 4, 8, 16, faciunt tactum.] </p>
   <p>Quot sunt regulae generales de notis simplicibus?</p>
   <p>Tres.</p>
   <p>Quae est prima?</p>
   <p>Idem est in notis simplicibus, cauda sursum ne trahatur an deorsum, hoc
      modo:</p>
   <p>[Lossius, Erotemata, f.f5r,2]</p>
   <p>Quae est secunda?</p>
   <p>Punctus à tergo notae additus, dimidio eam ualore auget, ut:</p>
   <p>[Lossius, Erotemata, f.f5r,3; text: 12, 6, 3]</p>
   <p>Quae est tertia?</p>
   <p>Nota duabus caudis descripta, nullam habere putatur. [Lossius,
      Erotemata, f.f5v,1]</p>
   <p>Item quando uirgula per caudam ducitur, ut:</p>
   <p>[Lossius, Erotemata, f.f5v,2]</p>
   <p>Exemplum figurarum simplicium.</p>
   <p>[Lossius, Erotemata, f.f5v,3; text: Discantvs. Tenor.]</p>
   <p>[Lossius, Erotemata, f.f6r; text: Altvs. Bassvs.]</p>
   <p>[Lossius, Erotemata, f.f6v; text: Discantvs. Tenor.] </p>
   <p>[Lossius, Erotemata, f.f7r; text; Altvs. Bassvs.]</p>
   <p>CAPVT SECVNDVM.</p>
   <p>De Pausis.</p>
   <p>Quid est pausa?</p>
   <p>Est uirgula per lineas ac spacia transuersè ducta, silentium
      quantitatis notulae suae indicans. Sicut enim canendo notulis, ita et tacendo pausis
      utimur.</p>
   <p>Cur inuentae sunt pausae?</p>
   <p>Primò propter anhelitus refectionem, ne scilicet spiritus canenti
      deficiat. Secundò, fugarum formandarum gratia, quae mirum in modum concentus dulcedinem
      augent. Tertiò, propter difficilem notulae in compositione locationem, ad duarumque
      concordantiarum perfectarum distinctionem, quae nusquam, nisi pausae uel
      concordantiae alterius interpositione, se sequi permittuntur.</p>
   <p>Quot sunt species pausarum?</p>
   <p>Totidem, quot notularum. Singulae enim notulae, suas peculiares habent
      pausas, quibus ualore correspondent, dempta Maxima, cuius loco duae longae pausae
      ponuntur.</p>
   <p>Quomodo discernuntur pausae?</p>
   <p>Per uarios linearum attactus.</p>
   <p>Si qua uirgula per integra quatuor spacia transuersè protensa, quinque
      lineas contingit, ea uocatur pausa Modi maioris, seu Maximae perfectae, sed huius
      nullus est
      usus, praeterquàm in finibus cantuum: et tunc generalis dicitur, quia omnes
      uoces simul cessare significat</p>
   <p>[Lossius, Erotemata, f.f8v,1]</p>
   <p>Maxima perfecta, siue pausa generalis.</p>
   <p>Si qua autem ad quartam lineam perting.t, pausa Modi minoris, siue
      longae perfectae, ea uocatur, seu pausa Modalis.</p>
   <p>[Lossius, Erotemata, f.f8v,2]</p>
   <p>Longa perfecta, seu pausa Modalis.</p>
   <p>Quae uirgula tertiam lineam attingit, ea est pausa longae
      imperfectae.</p>
   <p>[Lossius, Erotemata, f.f8v,3]</p>
   <p>Longa imperfecta.</p>
   <p>Breuis pausa est, quae duas lineas proximè attingit.</p>
   <p>[Lossius, Erotemata, f.g1r,1]</p>
   <p>Breuis pausa.</p>
   <p>Semibreuis pausa est, quae à linea ad medium duntaxat spacij
      demittitur.</p>
   <p>[Lossius, Erotemata, f.g1r,2]</p>
   <p>Semibreuis pausa.</p>
   <p>Pausa minimae, quae et suspirium uocatur, est quae à linea in medium
      spacij ascendit.</p>
   <p>[Lossius, Erotemata, f.g1r,3]</p>
   <p>Minimae pausae.</p>
   <p>Pausa semiminimae siue semisuspirium est, quae ad medium spacij à linea ascendens, uncum supernè reflexum habet.</p>
   <p>Semiminimae pausa.</p>
   <p>[Lossius, Erotemata, f.glv,1]</p>
   <p>At si geminum habeat uncum, fusae pausa appellatur.</p>
   <p>Fusae pausa.</p>
   <p>[Lossius, Erotemata, f.glv,2]</p>
   <p>Si triplicem semifusae.</p>
   <p>Semifusae pausa.</p>
   <p>[Lossius, Erotemata, f.glv,3]</p>
   <p>Hae pausae per omnia aequiualent suis notulis, praeterquam quòd ipsae
      perfectae, ab omni imperfectione ac alteratione immunes, perfecti signi quantitatem,
      quoad
      ipsum durat, retinent.</p>
   <p>Sunt ne aliae pausarum species?</p>
   <p>Sunt. Est enim alia pausa generalis, alia repetitionis.</p>
   <p>Quae est pausa generalis?</p>
   <p>Est uirgula, quae in principio, medio, ac fine cantus posita, omnibus
      eius partibus aliquantisper esse cessandum indicat. In principio autem plerunque ponitur
      semibreuis pausa cum suspirio, ne uidelicet mutila fiat temporum computatio, si non
      praefigantur. In medio cantu, si uoces suauiter concurrant, semibreuis tantum
      pausa scribitur: In fine uerò per omnes lineas spaciaque una, uel duae uirgulae ductae,
      uel
      hemicyclus cum punctulo inserto supra uel infra notulam scriptus, communem uniuersis
      cantilenae partibus cessationem indicunt.</p>
   <p>Quae est pausa repetitionis.</p>
   <p>Est uirgula per lineas ac spacia perpendiculariter ducta, quae in
      medio, aut prope finem cantus constituta, eius initium toties repetendum esse significat,
      quoties puncta utrinque ascripta sunt.</p>
   <p>[Lossius, Erotemata, f.g3r; text: Pausa generalis in principio cantus.
      Pausa generalis in medio. Pausa generalis in fine cantus. Pausa repititionis.] </p>
   <p>Exemplum pausarum.</p>
   <p>[Lossius, Erotemata, f.g3v; text: Discantvs. Tenor.]</p>
   <p>[Lossius, Erotemata, f.g4r; text: Altvs. Bassvs.]</p>
   <p>CAPVT TERTIVM.</p>
   <p>De Ligaturis.</p>
   <p>Quid est Ligatura?</p>
   <p>Ligatura est legitima simplicium figurarum per uirgulam in dextro uel
      sinistro latere copulatio.</p>
   <p>Quotuplex est Ligatura?</p>
   <p>Duplex: Recta et Obliqua.</p>
   <p>Quae est recta?</p>
   <p>Est cuius nota quadrato corpore pingitur, ut: [.]</p>
   <p>Quae est obliqua?</p>
   <p>Est cuius nota transuerso et oblongo pingitur corpore, ut: [Lig2vod on
      staff 5]</p>
   <p>Quot sunt notae ligabiles?</p>
   <p>Quatuor: [MXv,Lv,Bv,Sv]</p>
   <p>Quotuplices sunt?</p>
   <p>Triplices: Alia initialis, alia media, alia finalis.</p>
   <p>Quae est initialis?</p>
   <p>Qua ligatura incipit.</p>
   <p>Quae est media?</p>
   <p>Quaelibet inter primam et ultimam.</p>
   <p>Quae est finalis?</p>
   <p>Quae ligaturam finit.</p>
   <p>DE INITIALIBVS.</p>
   <p>Quot sunt regulae de Initialibus?</p>
   <p>Quinque.</p>
   <p>Quae est prima?</p>
   <p>Prima carens cauda, fit longa cadente secunda.</p>
   <p>Exemplum.</p>
   <p>[Lossius, Erotemata, f.g5v,1; text: 4, 2]</p>
   <p>Quae est secunda?</p>
   <p>Prima carens cauda breuis est, scandente secunda.</p>
   <p>Exemplum:</p>
   <p>[Lossius, Erotemata, f.g5v,2; text: 2]</p>
   <p>Quae est tertia?</p>
   <p>Prima manum ad laeuam, breuis est caudata deorsum.</p>
   <p>Exemplum.</p>
   <p>[Lossius, Erotemata, f.g6r,1; text: 2, 4]</p>
   <p>Quae est quarta?</p>
   <p>Semibreuis prima est sursum caudata, sequensque.</p>
   <p>Exemplum.</p>
   <p>[Lossius, Erotemata, f.g6r,2; text: 1] [LOSERO 17GF]</p>
   <p>DE MEDIIS.</p>
   <p>Quot sunt Regulae de medijs?</p>
   <p>Vnica est.</p>
   <p>Quae?</p>
   <p>Quaelibet è medio breuis est, at proxima adhaerens</p>
   <p>Sursum caudatae, pro semibreui reputatur.</p>
   <p>Exemplum.</p>
   <p>[Lossius, Erotemata, f.g6v,1; text: 2, 1]</p>
   <p>DE VLTIMIS.</p>
   <p>Quot sunt regulae de ultimis?</p>
   <p>Tres.</p>
   <p>Quae est prima?</p>
   <p>Vltima conscendens breuis est quaecunque ligata.</p>
   <p>Exemplum:</p>
   <p>[Lossius, Erotemata, f.g6v,2; text: 2, 1]</p>
   <p>Quae est secunda?</p>
   <p>Vltima dependens quadrangula sit tibi longa.</p>
   <p>Exemplum.</p>
   <p>[Lossius, Erotemata, f.g7r,1; text: 4, 2]</p>
   <p>Quae est tertia?</p>
   <p>Est obliqua breuis semper finalis habenda:</p>
   <p>Quas tamen excipias te regula quarta docebit.</p>
   <p>Exemplum.</p>
   <p>[Lossius, Erotemata, f.g7r,2; text: 4, 2, 1]</p>
   <p>Quae est regula de Maxima?</p>
   <p>Maxima nulla potest uariare ligata ualorem: Vel sic:</p>
   <p>Maxima principio, medio, quoque Maxima fine.</p>
   <p>[Lossius, Erotemata, f.g7r,3; text: 8, 2]</p>
   <p>Exemplum de Ligaturis.</p>
   <p>[Lossius, Erotemata, f.g7v; text: Discantvs. Tenor. 4, 2, 1]</p>
   <p>[Lossius, Erotemata, f.g8r; text: Altvs. Bassvs. 2, 4, 1]</p>
   <p>CAPVT QVARTVM.</p>
   <p>De tribus Musicae gradibus, eorumque signis.</p>
   <p>Quid est gradus Musicae?</p>
   <p>Est certa ratio, qua ualor notarum principalium, signo aliquo prae
      posito, deprehenditur.</p>
   <p>Quot sunt species graduum?</p>
   <p>Tres.</p>
   <p>Quae?</p>
   <p>[Lossius, Erotemata, f.g8v; text: Modus, Tempus, Prolatio, et,
      respiciens] </p>
   <p>DE MODO.</p>
   <p>Quid est Modus?</p>
   <p>Est debita Longarum, Maximarumque mensura.</p>
   <p>Quotuplex est modus?</p>
   <p>Duplex: Maior et Minor.</p>
   <p>Quid est modus maior?</p>
   <p>Est debita Longarum in Maxima mensura.</p>
   <p>Quotuplex est modus maior?</p>
   <p>Duplex: Perfectus et Imperfectus.</p>
   <p>Quid est modus maior perfectus?</p>
   <p>Est qui maximam tribus longis: Longam tribus breuibus: Breuem tribus
      semibreuibus mensurat, cuius signum est [O3]</p>
   <p>[Lossius, Erotemata, f.h1v; text: Figura ualorem Maximae notae in Modo
      maiore explicans. O3]</p>
   <p>Quid est modus maior imperfectus?</p>
   <p>Est, qui Maximam duabus longis, longam duabus breuibus, breuem tribus
      semibreuibus mensurat, cuius signum est [C3].</p>
   <p>[Lossius, Erotemata, f.h2r; text: Figura Maximae ualorem in Modo maiore
      imperfecto declarans. C3]</p>
   <p>DE MODO MINORE.</p>
   <p>Quid est Modus minor?</p>
   <p>Est mensura breuium in longis.</p>
   <p>Quotuplex est Modus minor?</p>
   <p>Duplex: Perfectus et Imperfectus.</p>
   <p>Quid est Modus minor perfectus?</p>
   <p>Est cum longa ualet tres breues, cuius signum est:</p>
   <p>[Lossius, Erotemata, f.h2v,1; text: O2, 6, 2]</p>
   <p>Quid est modus minor Imperfectus?</p>
   <p>Est cum longa duas tantum breues ualet, cuius signum est:</p>
   <p>[Lossius, Erotemata, f.h2v,2; text: C2, 4, 2]</p>
   <p>DE TEMPORE.</p>
   <p>Quid est Tempus?</p>
   <p>Est breuium notarum dimensio.</p>
   <p>Quotuplex est Tempus?</p>
   <p>Duplex: Perfectum et Imperfectum.</p>
   <p>Quid est tempus perfectum?</p>
   <p>Est cum breuis notula tres [Sv,Sv,Sv] in se continet semibreues, [Bv]
      cuius signa sunt [O3] [C3] [O].</p>
   <p>[Lossius, Erotemata, f.h3r; text: Valor notarum in tempore perfecto.
      O]</p>
   <p>Quid est tempus imperfectum?</p>
   <p>Est cum breuis duas [Sv,Sv] ualet semibreues, [Bv] cuius signa sunt:
      [O2] [C2] [C]</p>
   <p>DE PROLATIONE.</p>
   <p>Quid est Prolatio?</p>
   <p>Est mensura, quae semibreuem notam tribus aut duabus metitur
      minimis.</p>
   <p>Quotuplex est Prolatio?</p>
   <p>Duplex: Perfecta seu maior, et Imperfecta seu minor.</p>
   <p>Quid est Prolatio perfecta seu maior?</p>
   <p>Est quando semibreuis [Mv,Mv,Mv] nota tres ualet minimas, [Sv] Cuius signum
      est [Od] [C]</p>
   <p>Quid est prolatio imperfecta seu minor?</p>
   <p>Est quando semibreuis [Mv,Mv] duas ualet minimas, [Sv] Cuius signum est
      puncti absentia. [O] [C].</p>
   <p>Valor notarum prolationis perfectae, seu maioris, ac temporis perfecti.</p>
   <p>[Lossius, Erotemata, f.h4v] </p>
   <p>Valor notarum prolationis perfectae seu maioris, ac temporis
      imperfecti.</p>
   <p>[Lossius, Erotemata, f.h5r]</p>
   <p>DE SIGNIS graduum.</p>
   <p>Quid est signum graduum?</p>
   <p>Est figura gradus Musicales in cantu indicans.</p>
   <p>Quotuplex est signum graduum?</p>
   <p>Duplex: Externum et Internum.</p>
   <p>DE SIGNIS GRAduum externis.</p>
   <p>Quid est signum graduum externum?</p>
   <p>Est, quod in principio cantus expresse ponitur, et signatur puncto,
      circulo, et numero.</p>
   <p>Quot sunt Regulae de signis externis praecipuae?</p>
   <p>Quatuor.</p>
   <p>Quae est prima?</p>
   <p>Circulus absolutè positus tempus indicat. Et hoc, si perfectus sit,
      perfectum: Sin autem imperfectus, imperfectum: Cum uerò numero iungitur, modum declarat.</p>
   <p>Quae est secunda?</p>
   <p>Circulus numero ternario iunctus, modum maiorem: Binario uerò sociatus,
      minorem repraesentat.</p>
   <p>Quae est tertia?</p>
   <p>Ternarius numerus circulo iunctus, temporis perfecti est indicium:
      Binarius uerò imperfecti.</p>
   <p>Quae est quarta?</p>
   <p>Punctus circulo aut semicirculo inscriptus, prolationem maiorem
      indicat: absentia puncti, minorem, quae nihil differt à tempore.</p>
   <p>Signorum aliud est:</p>
   <p>[Lossius, Erotemata, f.h6v; text: O3, C3, O2, C2, O, C, Modi maioris,
      minoris, Temporis, Prolationis, Perfecti, Imperfecti]</p>
   <p>Tabula in qua quantitas cuiuslibet notulae pro signorum uarietate
      explicatur</p>
   <p>[Lossius, Erotemata, f.h7r; text: O3, C3, O2, C2, O, C, 1/2, 1, 2, 1,
      3, 4, 6, 9, 12, 18, 20, 27, 36] </p>
   <p>DE SIGNIS GRAduum Internis.</p>
   <p>Quid est signum graduum internum?</p>
   <p>Est, quo gradus Musicales abique signo externo, tantum ex ipsa
      cantilena, cognoscuntur: Idque uel ex pausarum geminatione, uel notarum denigratione.</p>
   <p>Quomodo ex signis internis cognoscuntur gradus?</p>
   <p>Modvs.</p>
   <p>1. Duae pausae modales iunctae, modum maiorem perfectum designant, ut:
      [MXP,MXP on staff4]]</p>
   <p>2. Vnica pausa modalis, uel tres longae denigratae, indicant modum
      minorem perfectum ut:</p>
   <p>[Lossius, Erotemata, f.h7v,1]</p>
   <p>Tempvs.</p>
   <p>3. Duae pausae semibreues coniunctae uel tres breues coloratae, tempus
      perfectum ostendunt.</p>
   <p>[Lossius, Erotemata, f.h7v,2]</p>
   <p>Prolatio.</p>
   <p>4. Duae pausae minimae positae eodem loco aequaliter, uel tres
      semibreues denigratae, prolationem indicant, hoc modo:</p>
   <p>[Lossius, Erotemata, f.h8r,1]</p>
   <p>DE SIGNIS MInus principalibus.</p>
   <p>Sunt ne adhuc alia signa in canendo obseruanda?</p>
   <p>Sunt utique dicta minus principalia.</p>
   <p>Quae sunt ea?</p>
   <p>[Lossius, Erotemata, f.h8r,2; text: Signum, Repetitionis,
      Concordantiae, Conuenientiae, Dealbationis, Erroris, pro]</p>
   <p>Exemplum de tribus Musicae gradibus.</p>
   <p>[Lossius, Erotemata, f.h8v; text: Tenor. Modus minor perfectus.
      Discantvs. Prolatio maior. Augmentatio prolationis maioris.]</p>
   <p>[Lossius, Erotemata, f.i1r; text: Altvs. Prolatio maior. 4, 2, Bassvs.
      Tempus perfectum.]</p>
   <p>CAPVT QVINTVM.</p>
   <p>De Augmentatione.</p>
   <p>Quid est Augmentatio?</p>
   <p>Est ualoris notarum auctio, quae ipsis uel ex certis signis uel
      canonibus, ultra communem ac essentialem ipsarum ualorem, accedit.</p>
   <p>Quot modis augmentatio significatur?</p>
   <p>Quatuor.</p>
   <p>Quibus?</p>
   <p>1. Per signum prolationis maioris in una tantum parte cantilenae
      positum. [Od] [Cd]</p>
   <p>2. Per paucitatem notularum in una item duntaxat cantilenae parte, sine
      signo repetitionis, repertarum.</p>
   <p>3. Per Canones cantionibus adiectos, ut crescit in duplo, triplo,
      quadruplo, et cetera. Vel Breuis sit Maxima, semibreuis longa.</p>
   <p>4. Per principaliter praescriptas proportiones Minoris inaequalitatis,
      quando uidelicet omnes notulae ac pausae sequentes, toties in sese multiplicantur,
      quoties
      inferior numerus superiorem continet: Vt sunt:</p>
   <p>Subdupla 2</p>
   <p>Subtripla 1/3</p>
   <p>Subquadrupla 1/4</p>
   <p>et id genus caeterae.</p>
   <p>Quot sunt de Augmentatione Regulae praecipuae?</p>
   <p>Tres.</p>
   <p>Quae est prima?</p>
   <p>In Augmentatione figura minima mensuratur tactu integro.</p>
   <p>Quae est secunda?</p>
   <p>Pausae non secus, ac notae augentur et minuuntur.</p>
   <p>Quae est tertia?</p>
   <p>Augmentatio, praeter Maximam, alias omnes notarum species
      compraehendit.</p>
   <p>Exemplum Augmentationis.</p>
   <p>[Lossius, Erotemata, f.i2v; text: Discantvs.] [LOSERO 21GF]</p>
   <p>[Lossius, Erotemata, f.i3r; text: Tenor. Bassvs.]</p>
   <p>CAPVT SEXTVM.</p>
   <p>De Diminutione.</p>
   <p>Quid est Diminutio?</p>
   <p>Est certum quoddam essentialis ualoris notarum ac pausarum, per certa
      signa aut canones, decrementum.</p>
   <p>Quot modis Diminutio significatur?</p>
   <p>Quatuor.</p>
   <p>Quibus?</p>
   <p>1. Per uirgulam circulum uel semicirculum intersecantem [Orvd] [Crvd]
      [Odrvd] [Cdrvd]</p>
   <p>2. Per numerum circulo aut semicirculo additum, [O2] [C2] [Od2]
      [Cd2]</p>
   <p>2. Item per numerum proportionatum, ut sunt dupla 2/ tripla 3/
      quadrupla 4/4.</p>
   <p>3. Per semicirculi inuersionem, [CL] [CLd]</p>
   <p>4. Per Canonis inscriptionem, ut Maxima sit longa, Longa sit breuis,
      Item decrescit in duplo, triplo, quadruplo, et cetera.</p>
   <p>Quae est Regula de Diminutione?</p>
   <p>Omnis diminutio aufert dimidiam partem notarum, ac pausarum, excepta
      Canonica et proportionali, ubi interdum plus, interdum minus aufertur, id quod ex
      Canone uel
      numero proportionato iudicari oportet.</p>
   <p>Exemplum de Diminutione.</p>
   <p>[Lossius, Erotemata, f.i4v; text: Discantvs.]</p>
   <p>[Lossius, Erotemata, f.i5r; text: Tenor. Bassvs.]</p>
   <p>CAPVT SEPTIMVM.</p>
   <p>De imperfectione.</p>
   <p>Quid est Imperfectio?</p>
   <p>Est tertiae partis, ualoris notarum perfectarum, quae tres suarum
      minorum ualent, ablatio: fitque tantum in gradibus perfectis.</p>
   <p>Quot sunt notae Imperfectibiles?</p>
   <p>Quatuor: [MXv,Lv,Bv,Sv]</p>
   <p>Quot sunt notae imperficientes?</p>
   <p>Similiter quatuor: [Lv,Bv,Sv,Mv]</p>
   <p>Quot modis fit Imperfectio?</p>
   <p>Tribus: Nota, pausa, et colore.</p>
   <p>Quomodo fit imperfectio per notam?</p>
   <p>Quando ante uel post notam perfectam, figura minoris
      speciei collocata reperitur, hoc modo:</p>
   <p>[Lossius, Erotemata, f.i6r,1] </p>
   <p>Quomodo fit imperfectio per pausam?</p>
   <p>Quando post notam perfectam, pausa minoris speciei collocatur, hoc
      modo:</p>
   <p>[Lossius, Erotemata, f.i6r,2]</p>
   <p>Quomodo fit imperfectio per colorem?</p>
   <p>Quando note perfecte denigrantur, quarum color tertiam partem notulis auferri significat, hoc modo:</p>
   <p>[Lossius, Erotemata, f.i6v]</p>
   <p>Quot sunt Regulae de Imperfectione praecipuae?</p>
   <p>Tres.</p>
   <p>Quae est prima?</p>
   <p>Nota à fronte, et à tergo imperficit: Pausa tantum à tergo, eandemque
      pausa uim imperficiendi habet, quam nota.</p>
   <p>Quae est secunda?</p>
   <p>Quando duae semibreues pausae contiguae post breuem in tempore perfecto
      subsecutae fuerint, nulla fit imperfectio. Item, quando punctus
      perfectionis eam sequitur: uel ligatura duarum semibreuium, duabus breuibus
      interponitur.</p>
   <p>Quae est tertia?</p>
   <p>Pausa imperficit, sed nunquam imperficitur.</p>
   <p>Exempla de perfectione et imperfectione passim obuia sunt in
      cantionibus signorum perfectorum, et imperfectorum, quare hoc in loco addere, non
      est
      necesse.</p>
   <p>CAPVT OCTAVVM.</p>
   <p>De Alteratione.</p>
   <p>Quid est Alteratio?</p>
   <p>Est ualoris alicuius notulae, propter ternarij numeri perfectionem,
      duplicatio.</p>
   <p>Quot sunt notae alterabiles?</p>
   <p>Quatuor: [Lv,Bv,Sv,Mv]</p>
   <p>Quot sunt Regulae de Alteratione?</p>
   <p>Quatuor:</p>
   <p>Quae est prima?</p>
   <p>Alteratio nusquam est, nisi in gradibus perfectis, tantum ideò inuenta,
      ut ternarius numerus constaret.</p>
   <p>Quae est secunda?</p>
   <p>Quandocunque in Modo maiori perfecto duae longae, uel in minori duae
      breues, aut in Tempore duae semibreues, ac in prolatione duae minimae ultra ternarium
      numerum residuae fuerint, ibi tum in posteriori fit alteratio In secundam enim semper
      cadit
      alteratio, et non in primam.</p>
   <p>Quae est tertia?</p>
   <p>Notam, quae alterari debet, inter maiores locari, aut diuisionis puncto
      indicari oportet. His enim deficientibus, nullum scias alterationi locum esse.</p>
   <p>Quae est quarta?</p>
   <p>Inter duas figuras perfectas, pausa cum sua notula locata, si primum
      ponitur pausa, tum nota alteratur: Sin pausa sequitur notam, alteratio non habet locum
      quia
      notae tantum alterantur, non pausae.</p>
   <p>Per quid indicatur alteratio?</p>
   <p>Per punctum supra alterabilem notam positum. Interdum uerò absque
      puncto, per intrinsecum signum, nempe per solam numeri ternarij obseruationem,
      cognoscitur.</p>
   <p>[Lossius, Erotemata, f.i8v]</p>
   <p>CAPVT NONVM.</p>
   <p>DE QVADRVPLICI punctorum genere.</p>
   <p>Quid est punctus?</p>
   <p>Est minimum quoddam signum notulis adiectum, ut eas uel perficiat,
      diuidet, alteret, uel media parte ualoris augeat.</p>
   <p>Quotuplex est punctus?</p>
   <p>Quadruplex: Perfectionis, Additionis, Diuisionis, et Alterationis.</p>
   <p>Quis est punctus perfectionis?</p>
   <p>Est, qui notae perfectae postpositus eam defendit ab imperfectione, ne
      à sequenti minori imperficiatur, nihil ei addens uel auferens, hoc modo:</p>
   <p>[Lossius, Erotemata, f.k1r,1; text: 6, 3, 1]</p>
   <p>Quis est punctus additionis?</p>
   <p>Est, qui notae à latere additus media eam parte ualoris auget, hoc
      modo:</p>
   <p>[Lossius, Erotemata, f.k1r,2; text: 12, 6, 3]</p>
   <p>Quis est punctus diusionis?</p>
   <p>Est qui inter duas notas paulò altius quàm additionis locatus, eas nec
      auget nec minuit, sed unam praecedenti alteram sequenti, ut tempora discernantur,
      connumerandam esse indicat, hoc modo:</p>
   <p>[Lossius, Erotemata, f.k1v]</p>
   <p>Quis est punctus Alterationis?</p>
   <p>Est, qui in suo ualore duplicat secundam notam in ordine sequentem illum
      punctum: Vel est, qui in capite siue uertice notae positus, eam bis cantandam esse,
      propter
      ternarij numeri repraesentationem in signo perfecto admonet, hoc modo:</p>
   <p>[Lossius, Erotemata, f.k2r]</p>
   <p>CAPVT DECIMVM.</p>
   <p>De Tactu.</p>
   <p>Quid est Tactus?</p>
   <p>Est successiua manus motio, omnium notularum ac pausarum in cantu
      mensuram dirigens.</p>
   <p>Quotuplex est Tactus?</p>
   <p>Triplex: Maior, Minor, et Proportionatus.</p>
   <p>Quid est tactus maior?</p>
   <p>Est, qui notulam breuem non diminutam, unico complet tactu.</p>
   <p>Quid est tactus minor?</p>
   <p>Est, qui semibreuem notulam suo motu mensurat.</p>
   <p>Quid est tactus proportionatus?</p>
   <p>Est, qui tres semibreues, ut in Tripla, aut tres minimas, ut in
      prolatione perfecta compraehendit.</p>
   <p>Atque haec est communis diuisio tactus, recepta in scholis propter
      faciliorem captum discentium. Si autem artem ipsam canendi, iuxta consuetudinem ueterum
      Musicorum considerare uolumus, duo tantum genera tactus constituenda erunt, perfectus
      scilicet et imperfectus, iuxta duplicia signa perfecta et imperfecta.</p>
   <p>CAPVT VNDECIMVM.</p>
   <p>De Syncopatione.</p>
   <p>Quid est Syncopatio?</p>
   <p>Est, quando minores notae contra maiores sub aequali tactu inaequaliter
      canendo efferuntur: Ve quando notulae minores per maiores separatae ad se inuicem
      reducuntur. Cauendum autem ne nimis longa sit, nec per pausas differatur, neque per
      nimis
      magnas notulas, qualis esset, si minimae per longas differrentur.</p>
   <p>Exemplum de Syncopatione.</p>
   <p>[Lossius, Erotemata, f.k3v; text: Discantvs. Altvs. Tenor.] </p>
   <p>[Lossius, Erotemata, f.k4r; text: Vagans. Bassvs.]</p>
   <p>[Lossius, Erotemata, f.k4v; text: Discantvs. Altvs. Tenor.]</p>
   <p>[Lossius, Erotemata, f.k5r; text: Vagans. Bassvs.]</p>
   <p>CAPVT DVODECIMVM.</p>
   <p>De Proportionibus.</p>
   <p>Quid est Proportio?</p>
   <p>Est numerorum perpendiculariter positorum collatio: Vt, 2 ad 1 dicitur
      proportio dupla, 3 ad 1 Tripla, 4 ad 1 quadrupla, et sic deinceps.</p>
   <p>Quotuplex est proportio?</p>
   <p>Duplex: AEqualitatis et inaequalitatis.</p>
   <p>Quid est proportio aequalitatis?</p>
   <p>Est duarum aequalium quantitatum collatio, hoc est, comparatio aequalis
      numeri ad aequalem, ut: 2 ad 2. 3 ad 3. 4 ad 4. 5 ad 5. et cetera. De qua
      hoc loco nihil dicitur, quia respicit cantica eadem signa in omnibus uocibus habentia,
      in
      quibus prorsus nulla accidit differentia.</p>
   <p>Quid est proportio inaequalitatis?</p>
   <p>Est quando duae inaequales quantitates inter se conferuntur, hoc est,
      cum maior numerus ad minorem, hoc modo: 2/1 / 3/2 / 4/3.</p>
   <p>Aut è diuerso minor ad maiorem confertur hoc modo:</p>
   <p>1/2 / 2/3 / 3/4.</p>
   <p>Quotuplex est proportio inaequalitatis?</p>
   <p>Duplex: Maioris et Minoris inaequalitatis.</p>
   <p>Quid est proportio maioris inaequalitatis?</p>
   <p>Est, quando maior numerus supernè locatus conspicitur, ut:</p>
   <p>2/1 / 3/1 / 4/2 / 6/3 et repraesentat diminutionem.</p>
   <p>Quid est proportio minoris inaequalitatis?</p>
   <p>Est, quando minor numerus supernè positus apparet, ut: 1/2 / 1/3 / 2/4
      / 3/6 ostendens Augmentationem.</p>
   <p>Quae est Regula de proportionibus.</p>
   <p>Omnis proportio per signa aut proportionem contrariam destruitur.</p>
   <p>Quot sunt proportionum species usitatiores?</p>
   <p>Quinque:</p>
   <p>[Lossius, Erotemata, f.k7r; text: Dupla, Tripla, Quadrupla, Sesquialtera,
      Sesquitertia. Maioris inaequalitatis.] </p>
   <p>DE DVPLA PROportione.</p>
   <p>Quid est proportio dupla?</p>
   <p>Est, quae omnis generis notulis ac pausis dimidium sui ualoris adimit,
      ita ut duae eiusdem speciei figurae unius ualori respondeant. Cognoscitur autem quando
      superior numerus inferiorem bis continet, ut: 2/1 4/2 6/3 8/4 12/6</p>
   <p>Exemplum.</p>
   <p>[Lossius, Erotemata, f.k7v; text: Discantvs. Tenor. Bassvs.]</p>
   <p>[Lossius, Erotemata, f.k8r]</p>
   <p>DE TRIPLA PROportione.</p>
   <p>Quid est Proportio tripla?</p>
   <p>Est quae figurarum ualorem triplo minuit. Tres enim breues pro una
      ponuntur: Item tres semibreues uni semibreui respondent, et sic deinceps: Fit autem
      quoties
      cantui praefiguntur duo numeri, quorum superior continet inferiorem ter, ut: 3/1 6/2
      9/3
      12/4.</p>
   <p>Exemplum.</p>
   <p>[Lossius, Erotemata, f.k8v; text: Discantvs. Tenor.]</p>
   <p>[Lossius, Erotemata, f.l1r; text: Bassvs.]</p>
   <p>Sequitur aliud exemplum, in quo Tripla est in omnibus uocibus
      simul.</p>
   <p>[Lossius, Erotemata, f.l1v; text: Discantvs. Altvs.] </p>
   <p>[Lossius, Erotemata, f.l2r; text: Tenor. Bassvs.]</p>
   <p>DE PROPORTIOne quadrupla.</p>
   <p>Quid est proportio quadrupla?</p>
   <p>Est, quae figurarum ualorem quadruplo minuit. Fit autem in cantu, cum
      superior numerus inferiorem quater compraehendit, ut: 4/1 8/2 12/3 16/4.</p>
   <p>Exemplum proportionis quadruplae.</p>
   <p>[Lossius, Erotemata, f.l2v; text: Discantvs.]</p>
   <p>[Lossius, Erotemata, f.l3r; text: Tenor. Bassvs.]</p>
   <p>DE PROPORTIONE Sesquialtera.</p>
   <p>Quid est proportio sesquialtera?</p>
   <p>Est, in qua tres notae contra duas sibi specie similes proferuntur.
      Cognoscitur autem quoties numerus superior inferiorem semel continet, atque insuper
      alteram,
      hoc est, dimidiam eius partem, ut: 3/2 6/4 9/6 12/8.</p>
   <p>Exemplum Sesquialterae.</p>
   <p>[Lossius, Erotemata, f.l3v; text: Discantvs.] [LOSERO 26GF]</p>
   <p>[Lossius, Erotemata, f.l4r; text: Tenor. Bassvs.]</p>
   <p>DE PROPORTIONE Sesquitertia.</p>
   <p>Quid est proportio sesquitertia?</p>
   <p>Est in qua numerus superior inferiorem semel cum tertia ipsius parte
      continet, hoc est: quando quatuor notae aequiualent tribus sibi consimilibus: Eius
      signa
      sunt 4/3 8/6 12/9 16/12.</p>
   <p>Exemplum.</p>
   <p>[Lossius, Erotemata, f.l4v; text: Discantvs.]</p>
   <p>[Lossius, Erotemata, f.l5r; text: Tenor. Bassvs.]</p>
   <p>DE HEMIOLA.</p>
   <p>His quinque proportionum speciebus usitatioribus annumeratur et
      Hemiola, quae, ut nomen refert, nihil aliud est, ac sesquialtera. Graeci enim sesquialteram
      [hemiolion] uocant. Atque canuntur in Hemiola proportione tres quoque notae contra
      duas,
      sicut in sesquialtera, à qua tantum colore differt. Quidam autem uolunt Hemiolam
      proportionem significari, cum notae denigratae aequaliter in omnibus cantilenae partibus
      procedunt: Et tum à Musicis pro Tripla proportione usurpatur.</p>
   <p>Exemplum, in quo Hemiola proportio simul est in omnibus uocibus.</p>
   <p>[Lossius, Erotemata, f.l6r; text: Discantvs. Tenor. Bassvs.]</p>
   <p>HISTORIA DE ARIONE FIDICIne, Musicae laudem continens, ut eam Gellius
      narrat libro 16. capitulo 19.</p>
   <p>VETVS ET NOBILIS ARIon cantator fidibus fuit. Is loco et oppido
      Methymnaeus, terra atque Insula Omnilesbius fuit. Eum Arionem Rex Corinthi Periander
      amicum,
      amatumque habuit artis gratia. Is inde à Rege proficiscitur terras inclytas, Siciliam
      atque
      Italiam uisere. Vbi eò uenit, auresque omnium, mentesque in utriusque terrae urbibus
      demulsit, in quaestibus istic, et uoluptatibus amoribusque hominum fuit. Is tum postea
      grandi pecunia et re bona multa copiosus, Corinthum instituit redire. Nauem igitur
      et nautas
      ut notiores amicioresque sibi Corinthios delegit. Sed eò Corinthios homine accepto,
      nauique
      in altum prouectae, praedae pecuniaeque cupidos coepisse consilium de necando Arione.
      Tum
      illum ibi pernicie intellecta, pecuniam, caeteraque sua ut haberent, dedisse: Vitam
      modo
      sibi ut parcerent, orauisse. Nautas precum eius harum commisertum esse illatenus,
      ut ei
      necem afferre per uim suis manibus temperarent, sed imperauisse, ut iam statim coram
      desiliret praeceps in mare. Homo, inquit, ibi territus, spe omni uitae
      perdita: id unum postea orauit, ut prius quàm mortem oppeteret, induere permitterent
      sua
      sibi indumenta, et fides capere, et canere carmen, casus illius sui consolabile. Feros
      et
      immanes nauitas prolubium tamen audiendi subit. Quod orauerat, impetrat, atque ibi
      mox de
      more cinctus, amictus, ornatus, stansque in summae puppis foro, carmen quod Orthium
      dicitur,
      uoce sublatissima cantauit. Ad postrema cantus cum fidibus, ornatuque omni sicut stabat
      canebatque, eiceit se procul in profundum. Nautae haud quaquam dubitantes quin perisset,
      cursum, quem facere coeperant, tenuerunt. Sed nouum et mirum, et pium facinus contigit.
      Delphinum repente inter undas adnauisse, et dorso super fluctus edito uectauisse,
      incolumique cum corpore et ornatu, Taenarum in terram Laconicam deuexisse. Tum Arionem
      prorsus ex eo loco Corinthum petiuisse, talemque Periandro Regi, qualis Delphino uectus
      fuerat, sese obtulisse, eique rem, sicut acciderat, narrauisse. Regem istaec parum
      credidisse, Arionem, quasi falleret, custodiri iussisse. Nauitas requisitos, ablegato
      Arione, dissimulanter interrogasse, ecquid audissent in ijs locis, unde uenissent,
      super
      Arione? Eos dixisse, hominem cum inde irent in terra Italia fuisse, eumque illic bene
      agitare, et studijs delectationibusque urbium florere, atque in gratia, pecuniaque
      magna
      fortunatum esse. Tum inter haec eorum uerba Arionem cum fidibus et indumentis, cum
      quibus se
      in salum eiaculauerat, extitisse. Nautas stupefactos conuictosque ire
      inficias non quisse. Eam fabulam dicere Lesbios, et Corinthios, atque esse fabulae
      argumentum, quòd simulacra duo Ahenea ad Taenarum uiserentur, Delphinus uehens et
      homo
      insidens.</p>
   <p>IN LAVDEM MVSICES.</p>
   <p>Delphinum tergo per aquas deuectus Arion,</p>
   <p>Lesboo tradens carmine dulce melos,</p>
   <p>Carmina quàm moueant, testatur, dulcia mentes,</p>
   <p>Musica cum mutas sic capit ipsa feras.</p>
   <p>Musica diuinas laudes cantare reperta est,</p>
   <p>Musica delectant carmina casta DEVM.</p>
   <p>Grunniat immundus suibus sus, carmina si quem</p>
   <p>Musica non unquam concinuisse iuuat.</p>
   <p>Lucas Lossius.</p>
   <p>NORIBERGAE,</p>
   <p>Excudebant Ioannes Montanus, et Vlricus Neuberus.</p>
   <p>Maius at nullum specimen tuorum est</p>
   <p>Munerum, quàm quòd cruce fixus alta,</p>
   <p>Sponte in humani generis salutem</p>
   <p>Funera perfers.</p>
   <p>Illa mors quanti docet aestimamur,</p>
   <p>Quàm sit exundans charitum tuarum</p>
   <p>Christe sons, in nos roseo redemptos</p>
   <p>Sanguinis imbre.</p>
   <p>Gratias ergo tibi agi decebit,</p>
   <p>Quandiu nostros animabit artus</p>
   <p>Aura, et affectu meritas profundo</p>
   <p>Dicere laudes.</p>
   <p>Alia Melodia carminis Sapphici.</p>
   <p>[Lossius, Erotemata, f.blv; text: Discantvs. Altvs. Iam satis terris
      niuis atque dirae grandinis misit pater, et rubente Dextera sacras iaculatus arces,
      Terruit
      urbem.] </p>
   <p>[Lossius, Erotemata, f.b2r; text: Tenor, Bassvs.]</p>
   <p>Horatius liber 1. Tritonij Ode. 2.</p>
   <p>Iam satis terris niuis atque dirae</p>
   <p>Grandinis misit pater, et rubente</p>
   <p>Dextera sacras iaculatus arces</p>
   <p>Terruit urbem.</p>
   <p>Terruit genteis, graue ne rediret</p>
   <p>Seculum Pyrrhae, noua monstra questae,</p>
   <p>Omne cum Proteus pecus egit altos</p>
   <p>Visere monteis.</p>
   <p>Piscium et summa genus haesit ulmo,</p>
   <p>Nota quae sedes fuerat columbis,</p>
   <p>Et superiecto pauidae natarunt</p>
   <p>Aequore damae.</p>
   <p>Vidimus flauum Tyberim, retortis</p>
   <p>Lutore Hetrusco uiolenter undis,</p>
   <p>Ire dieiectum monimenta regis,</p>
   <p>Templaque Vestae,</p>
   <p>Iliae dum se nimium querenti</p>
   <p>Iactat ultorem, uagus et sinistra</p>
   <p>Labitur ripa Ioue non probante</p>
   <p>Vxorius amnis.</p>
   <p>Audiet ciues acuisse ferrum,</p>
   <p>Quo graues Persae melius perirent,</p>
   <p>Audient pugnas uitio parentum</p>
   <p>Rara iuuentus.</p>
   <p>Quem vocet diuum populus ruentis</p>
   <p>Imperi rebus? prece qua fatigent</p>
   <p>Virgines sanctae minus audientem</p>
   <p>Carmina Vestam?</p>
   <p>Cui dabit parteis scelus expiandi</p>
   <p>Iuppiter? tandem uenias precamur,</p>
   <p>Nube candenteis humeros amictus</p>
   <p>Augur Apollo.</p>
   <p>Siue tu mauis Erycina ridens,</p>
   <p>Quam Iocus circum uolat, et cupido</p>
   <p>Siue neglectum genus, et nepotes</p>
   <p>Respicis autor.</p>
   <p>Heu nimis longo satiate ludo,</p>
   <p>Quem iuuat clamor, galeaeque leues,</p>
   <p>Acer et Mauri peditis cruentum</p>
   <p>Vultus in hostem.</p>
   <p>Siue mutata iuuenem figura,</p>
   <p>Ales in terris imitaris almae</p>
   <p>Filius Maiae patiens uocari</p>
   <p>Caesaris ultor.</p>
   <p>Serus in coelum redeas diuque</p>
   <p>Laetus intersis populo Quirini,</p>
   <p>Neue te nostris uitijs iniquum</p>
   <p>Ocyor aura</p>
   <p>Tollat, hic magnos potius triumphos,</p>
   <p>Hic ames dici pater, atque Princeps:</p>
   <p>Neu sinas Medos equitare inultos</p>
   <p>Te duce Caesar.</p>
   <p>Melodia Carminis Choriambici, authore Petro Tritonio.</p>
   <p>[Lossius, Erotemata, f.b3v; text: Discantvs. Altvs. Mecoenas atauis
      edite regibus, O et praesidium et dulce decus meum, Sunt quos curriculo puluerem Olympicum
      Collegisse iuuat, metaque feruidis.]</p>
   <p>[Lossius, Erotemata, f.b4r; text: Tenor. Bassvs. Mecoenas
      atauis edite regibus, O et praesidium et dulce decus meum, Sunt quos curriculo puluerem
      Olympicum Collegisse iuuat, metaque feruidis.]</p>
   <p>Horatius Ode. 1. liber 1. ad Mecoenatem de diuersis hominum studijs.</p>
   <p>Mecoenas atauis edite regibus,</p>
   <p>O et praesidium et dulce decus meum,</p>
   <p>Sunt, quos curriculo puluerem Olympicum</p>
   <p>Collegisse iuuat, metaque feruidis</p>
   <p>Euitata rotis, Palmaque nobilis,</p>
   <p>Terrarum dominos euehit ad deos.</p>
   <p>Hunc, si nobilium turba Quiritium</p>
   <p>Certat tergeminis tollere honoribus,</p>
   <p>Illum, si proprio condidit horreo,</p>
   <p>Quicquid de Lybicis uerritur areis,</p>
   <p>Gaudentem patrios findere sarculo</p>
   <p>Agros, Attalicis conditionibus,</p>
   <p>Nunquam dimoueas, ut trabe Cypria</p>
   <p>Myrtoum pauidus nauta secet mare.</p>
   <p>Luctantem Icareis fluctibus Africum</p>
   <p>Mercator metuens, ocium et oppidi</p>
   <p>Laudat rura sui: mox reficit rates</p>
   <p>Quassas, indocilis pauperiem pati.</p>
   <p>Est qui nec ueteris pocula Massici,</p>
   <p>Nec partem solido demere de die</p>
   <p>Spernit, nunc uiridi membra sub arbuto</p>
   <p>Stratus, nunc ad aquae lene caput sacrae.</p>
   <p>Multos castra iuuant, et lituo tubae</p>
   <p>Permistus sonitus, bellaque matribus</p>
   <p>Detestata, manet sub Ioue frigido</p>
   <p>Venator tenerae coniugis immemor,</p>
   <p>Seu uisa est catulis cerua fidelibus,</p>
   <p>Seu rupit teretes Marsus aper plagas.</p>
   <p>Me doctarum hederae praemia frontium</p>
   <p>Dijs miscent superis, me gelidum nemus</p>
   <p>Nympharumque leues cum Satyris chori</p>
   <p>Secernunt populo, si neque tibias</p>
   <p>Euterpe cohibet, neque Polymnia</p>
   <p>Lesboum refugit tendere Barbiton.</p>
   <p>Quòd si me Lyricis uatibus inseris,</p>
   <p>Sublimi feriam sydera uertice.</p>
   <p>Melodia carminis gliconici.</p>
   <p>[Lossius, Erotemata, f.b5v; text: Discantvs. Altvs. Sic te diua potens
      Cypri, Sic fratres Helenae, lucida sidera.] </p>
   <p>[Lossius, Erotemata, f.b6r; text: Tenor. Bassvs. Sic te diua potens Cypri,
      Sic fratres Helenae, lucida sidera.]</p>
   <p>Sic te diua potens Cypri,</p>
   <p>Sic fratres Helenae, lucida sydera,</p>
   <p>Ventorumque regat pater,</p>
   <p>Obstrictis alijs, praeter Iapyga,</p>
   <p>Nauis, quae tibi creditum</p>
   <p>Debes Vergilium finibus Atticis,</p>
   <p>Reddas incolumem precor,</p>
   <p>Et serues animae dimidium meae.</p>
   <p>Illi robur, et aes triplex</p>
   <p>Circa pectus erat, qui fragilem truci</p>
   <p>Commisit pelago ratem</p>
   <p>Primus, nec timuit praecipitem Africum</p>
   <p>Decertantem Aquilonibus,</p>
   <p>Nec tristes Hyadas, nec rabiem Noti,</p>
   <p>Quo non arbiter Adriae</p>
   <p>Maior, tollere, seu ponere uult freta.</p>
   <p>Quem mortis timuit gradum,</p>
   <p>Qui siccis oculis monstra natantia,</p>
   <p>Qui uidit mare turgidum, et</p>
   <p>Infames scopulos Acroceraunia?</p>
   <p>Nequicquam Deus abscidit</p>
   <p>Prudens Oceano dissociabili</p>
   <p>Terras, si tamen impiae</p>
   <p>Non tangenda rates transsiliunt uada.</p>
   <p>Audax omnia perpeti,</p>
   <p>Gens humana ruit per uetuum nephas</p>
   <p>Audax Iapeti genus</p>
   <p>Ignem fraude mala gentibus intulit.</p>
   <p>Post ignem aetherea domo</p>
   <p>Subductum, macies, et noua febrium</p>
   <p>Terris incubuit cohors,</p>
   <p>Semotique prius tarda necessitas</p>
   <p>Leti corripuit gradum.</p>
   <p>Expertus uacuum Daedalus aera</p>
   <p>Pennis non homini datis.</p>
   <p>Perrupit Acheronta Herculeus labor.</p>
   <p>Nil mortalibus arduum est,</p>
   <p>Coelum ipsum petimus stultitia, neque</p>
   <p>Per nostrum patimur scelus</p>
   <p>Iracunda Iouem ponere fulmina.</p>
   <p>CARMEN SYMPHONIAcum, quo solent Vitebergae pueri ad studium Literarum
      in Scholam euocari die Diui Gregorij.</p>
   <p>Christus ad pueros:</p>
   <p>Discite me primum pueri, atque effingite puris</p>
   <p>Moribus, inde pias addite litterulas.</p>
   <p>Carmen Phalecivm, ante fores Scholae.</p>
   <p>Sedes haec puero sacra est Iesu,</p>
   <p>Formandis pueris dicata, quare</p>
   <p>Edico, procul hinc facessat, aut qui</p>
   <p>Spurcis moribus, aut inerudita</p>
   <p>Ludum hunc inquinet eruditione.</p>
   <p>[Lossius, Erotemata, f.b7v; text: Primvs Discantvs. Secvndvs. Vos ad se
      pueri primis inuitat ab annis, Atque sua Christus uoce uenire iubet.]</p>
   <p>[Lossius, Erotemata, f.b8r; text: Tertivs Discantvs. Vos ad se pueri primis
      inuitat ab annis, Atque sua Christus uoce uenire iubet.]</p>
   <p>[Lossius, Erotemata, f.b8v; text: Discantvs Primvs. Secundus. Praemiaque
      ostendit uobis uenientibus ampla. Sic uos ò pueri, curat amatque Deus.] </p>
   <p>[Losero, Erotemata, f.c1r; text: Discantvs Tertivs. Praemiaque ostendit
      uobis uenientibus ampla. Sic uos ò pueri, curat amatque Deus.]</p>
   <p>[Lossius, Erotemata, f.c1v; text: Discantvs Primvs. Secvndvs. Vos igitur
      laeti properate occurrere Christo, Prima sit haec Christum noscere cura ducem.]</p>
   <p>[Lossius, Erotemata, f.c2r; text: Discantvs Tertivs. ij, Vos igitur laeti
      properate occurrere Christo, Prima sit haec Christum noscere cura ducem.]</p>
   <p>[Lossius, Erotemata, f.c2v; text: Discantvs Primvs. Secvndvs. Sed tamen ut
      Dominum possis agnoscere Christum, Ingenuas artes discito parue puer.] </p>
   <p>[Lossius, Erotemata, f.c3r; text: Discantvs Tertivs. ij, Sed tamen ut
      Dominum possis agnoscere Christum, Ingenuas artes discito parue puer.]</p>
   <p>[Lossius, Erotemata, f.c3v; text: Discantvs Primvs. Secvndvs. Hoc illi
      gratum officium est, hoc gaudet honore, Infantum fieri notior ore cupit.]</p>
   <p>[Lossius, Erotemata, f.c4r; text: Discantvs Tertivs. ij, Hoc illi gratum
      officium est, hoc gaudet honore, Infantum fieri notior ore cupit.]</p>
   <p>[Lossius, Erotemata, f.c4v; text: Discantvs Primvs. Secvndvs. Quare
      nobiscum studium ad commune uenite. Ad Christum monstrat nam Schola nostra uiam.]
      </p>
   <p>[Lossius, Erotemata, f.c5r; text: Discantvs Tertivs. ij, Quare nobiscum
      studium ad commune uenite. Ad Christum monstrat nam Schola nostra uiam.]</p>
   <p>Hymnus de Angelis, Ioannis Stigelij. Sapphicus.</p>
   <p>[Lossius, Erotemata, f.c5v; text: Discantvs. Altvs. Angelis haec est
      sacra lux adeste, Muneris tanti memores, et omnis Hos Deo propter tribuens honorem,
      Concio
      plaudat.]</p>
   <p>[Lossius, Erotemata, f.c6r; text: Tenor. Bassvs. Angelis haec est sacra lux
      adeste, Muneris tanti memores, et omnis Hos Deo propter tribuens honorem, Concio
      plaudat.]</p>
   <p>Angelis haec est sacra lux, adeste</p>
   <p>Muneris tanti memores, et omnis</p>
   <p>Hos Deo propter tribuens honorem</p>
   <p>Concio plaudat.</p>
   <p>Spiritus, rerum Deus, hos creator</p>
   <p>Finxit, atque illis sapientis ignem</p>
   <p>Mentis afflauit, uoluuque recti</p>
   <p>Esse ministros.</p>
   <p>Ergo uersantur uigiles parentis</p>
   <p>Ante conspectum, capiuntque laeti</p>
   <p>Iussa mandantis, Dominoque toto</p>
   <p>Aethere plaudunt.</p>
   <p>Heu quòd infesti rabies Draconis</p>
   <p>Angelis tantas mouet usque pugnas,</p>
   <p>Qui sciens primus proprio furore</p>
   <p>Perdidit orbem.</p>
   <p>Ille funestis agitatus iris,</p>
   <p>Inuidens Christo, fore iam minatur,</p>
   <p>Iordanis, totas sitiens, ut alti</p>
   <p>Sorbeat undas.</p>
   <p>Circuit mundum, fremit hic et illic,</p>
   <p>Fascinat mentes, uarieque sudat,</p>
   <p>Vt pios cultus abolêre possit</p>
   <p>Omnia turbat.</p>
   <p>Dissipat leges, serit inter urbes,</p>
   <p>Inter agnatos fera bella reges.</p>
   <p>Omne grassator scelus imparatis</p>
   <p>Mentibus inflat.</p>
   <p>Concitat uentos, subigitque nymbos,</p>
   <p>Grandines spargit, fata culta uastat,</p>
   <p>Inficit nubes, uarieque sternit</p>
   <p>Corpora morbis.</p>
   <p>Concitat saeuos odijs tyrannos,</p>
   <p>Vt fremant, ut bella pijs minentur,</p>
   <p>Vt Deum oppugnent misereque Christi</p>
   <p>Membra trucident.</p>
   <p>At pios Christo duce sub potente,</p>
   <p>Ipsi, quorum omnes numerat capillos,</p>
   <p>Angeli seruant, reprimuntque saeuum</p>
   <p>Fortiter hostem.</p>
   <p>Non minus mundum peragrant et ipsi,</p>
   <p>Et truci claudunt aditum draconi,</p>
   <p>Asserunt ueros, retinentque pugna</p>
   <p>Vindice cultus.</p>
   <p>Liberant pressos, reprimunt tyrannos,</p>
   <p>Ad latus nobis habitant, et adsunt</p>
   <p>Ad caput semper, uigiles pijsque</p>
   <p>cuncta ministrant.</p>
   <p>Angelis septi pueri ministris,</p>
   <p>Fulmen ardentis superant camini,</p>
   <p>Angelis septus Daniel, leonum</p>
   <p>Effugit iram.</p>
   <p>Angeli regnum Achasides gubernant,</p>
   <p>Angeli Cothon Sodomae tuentur,</p>
   <p>Angelis cinctus nihil extimescit,</p>
   <p>Omnia uincit.</p>
   <p>Angelis curae genus esse nostrum,</p>
   <p>Qui Deum uero colimus timore,</p>
   <p>Aspice exemplis probat haec abunde</p>
   <p>Pluribus aetas.</p>
   <p>Quando crudeles aliâs tyrannos</p>
   <p>Saeuius dirus furor incitauit,</p>
   <p>Vt sacro siccas repleant piorum</p>
   <p>Sanguine fauces.</p>
   <p>At vetat coetus sacer angelorum,</p>
   <p>Qui pios circumuoluant frequentes,</p>
   <p>Et manu nostros alacres in hostes</p>
   <p>Vindice pugnant.</p>
   <p>Hic nihil pactis Epicurus armis,</p>
   <p>....... Rome ambitus que rget,</p>
   <p>Hinc nihil nobis inimicus omnis</p>
   <p>Officit hostis.</p>
   <p>Quas tibi rerum sapiens creator,</p>
   <p>Gratias digno peragamus ore?</p>
   <p>Heu situm non est id in eloquentis</p>
   <p>Vllius ore.</p>
   <p>Nos tuam ad uiuam faciem creasti,</p>
   <p>Nos ab aeterna styge liberasti,</p>
   <p>Insuper nostro lateri ministros</p>
   <p>Coelitus addis.</p>
   <p>Huc Otho adsis generose princeps,</p>
   <p>Edite heroum genere optimorum</p>
   <p>Ad plagam arct..m, quibus albis alti</p>
   <p>Ostia patent.</p>
   <p>Dum piam Musis operam locamus,</p>
   <p>Dum bonis ueris animi beatam</p>
   <p>Indolem firmas, genus et probatis</p>
   <p>Moribus ornas.</p>
   <p>Mutua Christo prece supplicemus,</p>
   <p>Adsit ut nostris studijs, et omnem</p>
   <p>Dextero uitae tueatur huius</p>
   <p>Numine cursum.</p>
   <p>Christe tu nostros animos guberna,</p>
   <p>Vt tibi grati placeamus uni,</p>
   <p>Ne tuos unquàm uitiosa laedat</p>
   <p>Vita ministros.</p>
   <p>FINIS.</p>
   <p>NORIBERGAE,</p>
   <p>Apud Iohannem Montanum, et Vlricum Neuberum.</p>
   <p>Anno 1563.</p>
</div>
</main>

</body>
</html>
