<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader xml:lang="en">
    <fileDesc>
      <titleStmt>
        <title>De nuptiis Philologiae et Mercurii, Liber IX, De harmonia</title>
        <title type="abbrev">MARDEN9</title>
        <author><persName>Martianus Capella</persName></author>

      </titleStmt>
      <editionStmt>
        <edition>Thesaurus Musicarum Latinarum</edition>
        <respStmt>
          <resp>Editor</resp>
          <persName>Bradley Jon Tucker</persName>
        </respStmt>
        <respStmt>
          <resp>Corrector</resp>
          <persName>Angela Mariani</persName>
        </respStmt>
        <respStmt>
          <resp>Advisor</resp>
          <persName>Thomas J. Mathiesen</persName>
        </respStmt>
      </editionStmt>
      <publicationStmt>
        <publisher>Thesaurus Musicarum Latinarum</publisher>
        <date when="1992">1992</date>
        <availability>
          <p>Distributed for scholarly use.</p>
        </availability>
      </publicationStmt>
      <sourceDesc>
        <bibl type="edition">
          <emph>Martianus Capella</emph>, ed. Adolfus Dick (Leipzig: B. G. Teubner, 1925), 469–535. </bibl>
        <bibl type="work">
          <title>Martianus Capella: De nuptiis Philologiae et Mercurii</title>
          <idno type="LML">MART. CAP.</idno>
        </bibl>
        <listWit>
          <witness>
            <idno type="RISM">A-Wn Cod. 51, 162-166 (Extraits)</idno>
          </witness>
          <witness>
            <idno type="RISM">A-Wn Cod. 266, 112v-149 (Extraits)</idno>
          </witness>
          <witness>
            <idno type="RISM">CH-BEb B 56, 7v-176v</idno>
          </witness>
          <witness>
            <idno type="RISM">D-BAs Class. 9, 151-170 (Extraits)</idno>
          </witness>
          <witness>
            <idno type="RISM">D-Mbs Clm 14729, 70v-219v</idno>
          </witness>
          <witness>
            <idno type="RISM">D-W 253 Gud. Lat. 4°, 1-6v, 80-85, 130v-134 (Extraits)</idno>
          </witness>
          <witness>
            <idno type="RISM">F-Pn Lat. 7200, 207v-218v, 221 (Extraits)</idno>
          </witness>
          <witness>
            <idno type="RISM">F-Pn Lat. 7211, 133-134 (Extraits)</idno>
          </witness>
          <witness>
            <idno type="RISM">GB-Ob Canon. Class. Lat. 273, 64-65v (Extraits)</idno>
          </witness>
          <witness>
            <idno type="RISM">I-Fn Conv. Soppr. F. III. 565, 30v (Extraits)</idno>
          </witness>
          <witness>
            <idno type="RISM">I-Fr 652, 36 (Extraits)</idno>
          </witness>
          <witness>
            <idno type="RISM">I-MC 318, 53, 53-55 (Extraits)</idno>
          </witness>
          <witness>
            <idno type="RISM">I-Rvat Reg. lat. 1987, 1-145v</idno>
          </witness>
          <witness>
            <idno type="RISM">I-Vnm Lat. Z. 497 (1811), 148v (Extraits)</idno>
          </witness>
          <witness>
            <idno type="RISM">PL-Kj 1861, 8 (Extraits)</idno>
          </witness>
        </listWit>
      </sourceDesc>
    </fileDesc>
  </teiHeader>
  <text xml:lang="la">
    <body>
      <p xml:id="MARDEN90001">
        <pb n="[469]"/>Liber IX</p>
      <p xml:id="MARDEN90002">De harmonia.</p>
      <p xml:id="MARDEN90003">Iam facibus lassos spectans marcentibus ignes</p>
      <p xml:id="MARDEN90004">instaurare iubet tunc hymenea Venus:</p>
      <p xml:id="MARDEN90005">'quis modus' inquit 'erit? quonam sollertia fine</p>
      <p xml:id="MARDEN90006">
        <pb n="[470]"/>impedient thalamos ludere gymnasia?</p>
      <p xml:id="MARDEN90007">deriguit comis blandisque assueta Voluptas,</p>
      <p xml:id="MARDEN90008">et noster pallens contrahit ora puer;</p>
      <p xml:id="MARDEN90009">ipsa etiam fulcris redimicula nectere sueta</p>
      <p xml:id="MARDEN90010">Flora decens trina anxia cure Charite est.</p>
      <p xml:id="MARDEN90011">nec melicum reticens modulatur tibia carmen,</p>
      <p xml:id="MARDEN90012">nec dulcis temptat psallere Melpomene.</p>
      <p xml:id="MARDEN90013">omnia, quae tenero moris feruescere ludo,</p>
      <p xml:id="MARDEN90014">in cumulum doctae uocis honore tacent,</p>
      <p xml:id="MARDEN90015">nec Suada inlecebris sponsalia pectora mulcet;</p>
      <p xml:id="MARDEN90016">nec Stimula incenso allicit aculeo.</p>
      <p xml:id="MARDEN90017">quin etiam interulos gaudens dissoluere nexus</p>
      <p xml:id="MARDEN90018">blandificaque libens stringere corda face</p>
      <p xml:id="MARDEN90019">nictantes oculos reprimit stupefacta pauore</p>
      <p xml:id="MARDEN90020">nec perferre ualet Gorgonos ora trucis.</p>
      <p xml:id="MARDEN90021">si erudita placent certe sponsalia diui,</p>
      <p xml:id="MARDEN90022">saltem docta ferat carmina Calliope;</p>
      <p xml:id="MARDEN90023">nam simul oblectans uocis modulamine mentes</p>
      <p xml:id="MARDEN90024">taedia dulcisonis auferet illa tonis.</p>
      <p xml:id="MARDEN90025">quippe scruposis, fateor, lassata puellis</p>
      <p xml:id="MARDEN90026">insuetis laedor maestificata moris.</p>
      <p xml:id="MARDEN90027">Pronuba sic uolupe est haec seria carpere, Iuno,</p>
      <p xml:id="MARDEN90028">
        <pb n="[471]"/>nec cura astriferi te stimulat thalami,</p>
      <p xml:id="MARDEN90029">ast ego succubui, lepidisque assueta choreis</p>
      <p xml:id="MARDEN90030">non ualeo tristes cernere Cecropidas.'</p>
      <p xml:id="MARDEN90031">et cum dicto resupina paululum reclinisque pone consistentis sese
        permisit amplexibus Voluptatis. cuius uerbis assertionique ruricolae omnes cunctique
        fluctigenae. quamplures etiam astriluci assensere diui, praesertimque Lemnius Mulcifer,
        fabrilium tantum operum sollers maritus, promptiore attestatione collaudat. tunc denique,
        quod decenter innixa atque ipsa relabentem lassitudo decuerat, Mars eminus conspicatus
        tenere cum admirationis obtutu languidiore fractior uoce laudauit profundaque uisus est
        traxisse suspiria, nec Bromius in fauoris gratiam dispar fuit; quint etiam ipsum Atlantiadem
        tam flammatae cupiditatis cura concussit, ut omittere uellet, quae circa sponsalem conuentum
        ornatiora disposuit; tanti quippe uisum numquam Veneri displicere. uerum superum pater,
        licet insinuatione germanae, ut properaret, admonitus, tamen ne quid nuptialibus derogaret
        ornatibus aut tantae eruditionis examen deliciosa festinatione conuelleret, qui probandarum
        numerus superesset, nihil afferens festinationis exquirit. cui Delius Medicinam suggerit
        Architectonicamque in praeparatis assistere. 'sed quoniam his mortalium rerum cura
        terrenorumque sollertia est nec cum aethere quicquam <pb n="[472]"/>habent superisque
        confine, non incongrue, si fastidio respuuntur, in senatu caelico reticebunt ab ipsa
        deinceps uirgine explorandae discussius. una uero, quae potissima caeli siderumque dilectio
        est, examinis huius tam fauore quam uoluptate disquiritur tuisque conspectibus non poterit
        sine scelere uiduari.</p>
      <p xml:id="MARDEN90032">sed illud prae cunctis intimatum uelim, quod dotis offerendae
        cumulandaeque reciproco alias aduexit uirginis mater puellas, quas opulentis collocatura
        muneribus 'examine isto explorare constituit. hae igitur non dispares numero nec disgregae
        uenustate, eruditionis etiam dignitate paucis adstantium conferendae, in penetralibus quoque
        uirginis secretis et sanctioribus alumnatae quone odio quibusque deliciis ac prorsus enerui
        mollitudine sideralis curiae transeantur, Iouialis uigoris maiestate percense!' hic
        Tritonida: 'atquin' ait 'uirgines, quas Phronesis educauit, superum incessabiliter pectorum
        arcana tenuerunt, nec fuit uestrum quisquam, qui <pb n="[473]"/>non illis uoluntatis abditae
        interpretamenta commiserit. denique ex his quamplures antistitia[m] professae diuum, ac ni
        per illas nefas in terris sanctis libare numinibus, certe litare penitus abnegatum. uerum
        'transactae uirgines eruditionis cascae praestitere miracula, hae familiaritatis uestrae
        praeferunt documenta; nam inter diuina humanaque discidia solae semper interiunxere
        colloquia; has igitur ingressas agnoscetis probabitisque, diui.' quae dum Delius Pallasque
        dissererent, earum disquisita uocabula. tunc Phoebus: 'Genethliace prior' inquit 'astabit,
        quae rationis aetheriae conscia pensa Lachesis adoperte atque instantium saeclorum generanda
        denuntiat. deinde Symbolice, quae uarietatibus ominatis uentura componens auspiciorum
        prouentus pensat uicibus futurorum. Oeonistice tertia est, per quam tripus illa uentura
        denuntiat atque omnis eminuit nostra <pb n="[474]"/>cortina. denique in argumentum
        praescientiae mihi coruus alludit, cycnus etiam sociatur, ut diei noctisque prouentus nos
        auibus praesentire concolor temporum pluma testetur. ipsaque tripus trini cursus praesagia
        pollicetur, hoc est exstantis, instantis et rapti demum trigarium supplicantis semper
        germanitatis adueniet, quod uestra uulgo suffragia pollicendo incertos mortalium sensus
        primum in spem opis superae proritauit praesidiique indigam in cultum fecit procedere
        nationem. hanc igitur siue trigeminam feminam siue tres in unius nominis uocabulum
        conspirantes quis in caelum uenientes inexaminatas adtemptet explodere, cum per eas in
        terras nos certum sit demeare? post has uero adstabit decens illa sidereis fulgoransque
        luminibus, quae epistularis tua et dicta est et probata. huic semper pater tuas assereris
        credidisse manubias ac trisulcae lucis commisisse fulgorem, quae uias, uestigia, aduentum
        exitusque igniuagae denuntiationis agnoscit. huic igitur feminae colloquium denegamus, per
        quam edictorum tuorum admonitus mortalibus innotescunt? cur igitur, pater optime, remoraris
        et intromittere eas alacer et probare?'</p>
      <p xml:id="MARDEN90033">postquam haec Latoius dixit, Iuppiter Harmonien uenire, quam suggestum
        est Mercurialium solam superesse, <pb n="[475]"/>praecepit tuncque alias in ordinem
        continari. hic Luna iam gemina emensi diei portione commonita 'ingressuram mox' inquit
        'feminam possum explorare uobiscum; ceterum propinquante confinio noctis consequentibus
        tempora impertire non possum; quippe Plaustrum mihi Taurusque ac mundanae decursionis itiner
        subeundum, nec ceterarum me auscultare commentis stelligeri raptus meta permittit. et fateor
        uellem, si qua examinationem uirginum prorogaret auctoritas, ipsa quoque tam praecluis
        eruditionis asserta cognoscere, praesertimque cum perendinatio rationabiliter expe[c]tatur,
        ne lassata cognoscentis curae fatigatione fastidia omnem doctae intimationis excursum
        grauatae laboribus intentionis excludant, et illa expetendae cognitionis adprobandaeque
        subtilitas in odium noscendorum obtusa multiplici prolixitate uertatur. aequius igitur duco
        ampliandam discussionem tantam in ardentem sitim aurium uiuidarum.' quae cum Luna
        dissereret, omnes certatim assensere diui, dehincque utrum repensatrix data diesque <pb
          n="[476]"/>conferendae dotis prorogari iure publico posset inquiritur. quo dicto arcanus
        ille prisci iuris assertor magna nepotum obsecratione consulitur responditque regulariter
        etiam matrimonio copulato dotem dicere feminam uiro nullis legibus prohiberi. ac tunc
        Iuppiter periti patris eruditione commonitus: 'habeo' inquit, 'mea pignera, gratulandum,
        quod fas asseritur, quicquid uos uelle cognoui. neque enim fastuosa rigidus elatione
        defugiam aut uestrum crebrius accelerare consilium, aut doctarum uirginum examinare
        sollertiam desidis ignauiae dissimulatione piguerit, praesertim cum terris indecenter
        expulsas solis oporteat adhaerere sideribus.</p>
      <p xml:id="MARDEN90034">nunc igitur praecellentissimam feminarum Harmoniam, quae Mercurialium
        sola superest, audiamus. haec quippe et superum curas prae cunctis poterit permulcere
        aethera cantibus numerisque laetificans et nostra tantummodo cupit celebrare palatia exosa
        terrigenae stoliditatis ignauiam, quam melicorum indocilis auget sine fine mortalitas.
        denique iam pridem homines dirutaque gymnasia abscedens orbe terrisque damnauit ac uix
        Cyllenidae indagantis excursibus nunc comprehensa <pb n="[477]"/>post longae occultationis
        obliuia de fugae reuocatur reduciturque latibulis. hanc igitur repertam post saecula
        numerosa et tandem in usum melicum carmenque renouatam tam uolupe est quam conducit audire.
        ceterae uero eruditionis doctissimae sacraeque germanae, cum renouata lux fuerit,
        intromissae intentioris curae examine probabuntur.' his orsis Iouialibus Phoebus admonitus
        uirginem sibi prorsus accommodam admissurus egreditur.</p>
      <p xml:id="MARDEN90035">uerum Paphie remeantis filiae gratulatione concussa annuit puero
        praecineret nuptiale carmen. itaque. Hymenaeus alacri tandem uigore luminatus nec ipsa iam
        renuente Tritonide sic coepit:</p>
      <p xml:id="MARDEN90036">'aurea flammigerum cum Luna subegerit orbem,</p>
      <p xml:id="MARDEN90037">rosis iugabo lilia.</p>
      <p xml:id="MARDEN90038">uirgo deusque sacro sociabunt foedera lecto:</p>
      <p xml:id="MARDEN90039">fulcris parate cinnama.</p>
      <p xml:id="MARDEN90040">Hesperus intactam seruet licet usque puellam,</p>
      <p xml:id="MARDEN90041">nuptam uidebis, Phosphore.</p>
      <p xml:id="MARDEN90042">nec matris lacrimae pressi nec uiribus ungues</p>
      <p xml:id="MARDEN90043">nexus ualebunt rumpere.</p>
      <p xml:id="MARDEN90044">
        <pb n="[478]"/>ne thalamos metuas; eris hoc, quod Iuno Tonanti est,</p>
      <p xml:id="MARDEN90045">quae nunc sorore dulcior.</p>
      <p xml:id="MARDEN90046">si placuit docti sollertia sacra mariti,</p>
      <p xml:id="MARDEN90047">magis placebunt oscula.</p>
      <p xml:id="MARDEN90048">Aurora exoriens roseis spectabit ocellis</p>
      <p xml:id="MARDEN90049">floris resecti praemia.</p>
      <p xml:id="MARDEN90050">ipse ego pallentem speculabor luce puellam</p>
      <p xml:id="MARDEN90051">sese occulentem uisibus.</p>
      <p xml:id="MARDEN90052">conscia iam Veneris noua serta parate Napeae</p>
      <p xml:id="MARDEN90053">crocumque lecto aspargite</p>
      <p xml:id="MARDEN90054">inque torum uiolas certatim fundire conchis;</p>
      <p xml:id="MARDEN90055">puluinar almum comite.</p>
      <p xml:id="MARDEN90056">crinale spicum pharetris deprome Cupido</p>
      <p xml:id="MARDEN90057">libens capilium soluere.</p>
      <p xml:id="MARDEN90058">flammea uirgineum quae obnubere sueta pudorem</p>
      <p xml:id="MARDEN90059">regina deme Pronuba.</p>
      <p xml:id="MARDEN90060">te blandum, teneri quae conscia sola doloris,</p>
      <p xml:id="MARDEN90061">Venus decens solabitur.</p>
      <p xml:id="MARDEN90062">quae nunc dura nouo nescis committere amori,</p>
      <p xml:id="MARDEN90063">parabit illa pectora.</p>
      <p xml:id="MARDEN90064">tu modo, quae mando, oculos deiecta decoros</p>
      <p xml:id="MARDEN90065">reconde mentis intimo:</p>
      <p xml:id="MARDEN90066">
        <pb n="[479]"/>doctilocum pulchris iuuenem complexa lacertis</p>
      <p xml:id="MARDEN90067">fecunda redde pignera.'</p>
      <p xml:id="MARDEN90068">his Hymenaeo diutius uelut fescennina quadam licentia personante
        geminanteque crebrius placuisse ratus maxima circumstantium multitudo Tritoniden Dionenque
        comitata digreditur, et ad nos reductae tandem uirginis studio properanter concurritur.
        uerum tam puellarum, quae deas dominas consecutae pone forte constiterant, quam heroum
        populus, qui iussus aduenerat, properabat; illae ut psallendi materiem discerent, hi ut
        sacri uultus memoriam recenserent. nec mora et ecce quaedam suauitas intemptata aulicaeque
        dulcedinis cantus insonuit, ac melodiae ultra cuncta rerum oblectamina recinentes auditum
        mirantium compleuere diuum. non enim simplex quidam et unius materiae tinnitibus modulatus,
        sed omnium organicarum uocum consociata permixtio quandam plenitudinem cuncticinae
        uoluptatis admisit. quo canore diutius circumstantium pectora deorumque mulcente illae
        egressorum paulo ante turbae aduentum uirginis praeeuntes ac tanti comitatus praeambulae
        reuisuntur; sed non cassae dulcedinis nec sine aliquo sonori modulaminis argumento aut opere
        reuerterunt. nam <pb n="[480]"/>Eratine, Cypridis filia, et Himeros, Cupidinis assecutor,
        itemque Terpsis e famulitio Dionae concinentes gratissime intrauere primum; sed puer
        monauliter sonabat. post hos psallentes Pitho, Voluptas et Gratiae admixtis lyrae uocibus
        atque ipsae harmonicis dissultantes motibus aduenere. dextra laeuaque interea praecedebat
        numerus heroum crinitorumque sapientum, qui omnes modulatione quidem leni paruaque uoce
        qualibet dulcedine murmurantes, sed alii laudes deorum hymnosque quam plurimi, alii musicos
        tonos, quos modo compererant, retexebant; uerum per medium quidam agrestes canorique
        semidei, quorum hircipedem pandura, Siluanum harundinis enodis fistula sibilatrix, rurestris
        Faunum tibia decuerunt. uerum sequens heroum praeclui enituit admiratione conuentus; nam
        Orpheus, Amphion Arionque doctissimi aurata omnes testudine consonantes flexanimum pariter
        edidere concentum.</p>
      <p xml:id="MARDEN90069">nam Thrax quo duri rumpere regna Erebi</p>
      <p xml:id="MARDEN90070">quoque suam meruit immemor Eurydicen,</p>
      <p xml:id="MARDEN90071">quo cantu stupidae tigridis ira ruit,</p>
      <p xml:id="MARDEN90072">
        <pb n="[481]"/>quo fertur rabidas perdomuisse feras,</p>
      <p xml:id="MARDEN90073">quo uidit rigidas glandibus ire comas</p>
      <p xml:id="MARDEN90074">Ismaros et siluas currere monte suas,</p>
      <p xml:id="MARDEN90075">carmine quo Strymon continuit latices,</p>
      <p xml:id="MARDEN90076">et Tanais uersis saepe reflatus aquis,</p>
      <p xml:id="MARDEN90077">quo impune accubuit rictibus agna lupi,</p>
      <p xml:id="MARDEN90078">et lepus immiti contulit ora cani:</p>
      <p xml:id="MARDEN90079">hoc nunc permulsit insonuitque melo</p>
      <p xml:id="MARDEN90080">accumulansque magis carmina sacra Ioui.</p>
      <p xml:id="MARDEN90081">quo Amphion rigido in corpore mentis iter</p>
      <p xml:id="MARDEN90082">quoque dedit montes sumere posse animas,</p>
      <p xml:id="MARDEN90083">quo sensus duris cautibus inseruit</p>
      <p xml:id="MARDEN90084">et docuit rupes carmina uelle sequi.</p>
      <p xml:id="MARDEN90085">(nam muros Thebis dulcisonis fidibus</p>
      <p xml:id="MARDEN90086">praesidiumque dedit carminis arbitrio.)</p>
      <p xml:id="MARDEN90087">sed nec Arioniam marmora surda chelyn</p>
      <p xml:id="MARDEN90088">tempsere, extremam cum flagitaret opem,</p>
      <p xml:id="MARDEN90089">et licet indomiti dira procella noti</p>
      <p xml:id="MARDEN90090">spumea Scyllaei uerreret ima maris,</p>
      <p xml:id="MARDEN90091">delphinas totis sollicitauit aquis,</p>
      <p xml:id="MARDEN90092">
        <pb n="[482]"/>et melicos cantus belua grata tulit.</p>
      <p xml:id="MARDEN90093">o uere antistans numina magna deum,</p>
      <p xml:id="MARDEN90094">quae istorum laudes protulit Harmonia,</p>
      <p xml:id="MARDEN90095">quae domitare Erebum, marmora, saxa, feras</p>
      <p xml:id="MARDEN90096">et potuit rupes sensificare tonis.</p>
      <p xml:id="MARDEN90097">post hos honoratior fontigenarum uirginum chorus Pegaseae uocis
        nectare diffluebat, qui Phrygii cuiusdam bupaedae cicutis geminatis interstinctus omnes
        praecedentium suauitatum dulcedines anteibat. tandem inter Phoebum Pallademque media
        Harmonia sublimis ingreditur, cuius sonorum caput auri coruscantis bratteis comebatur, caeso
        etiam tenuatoque metallo rigens uestis, et omnibus ad motum gressumque rata congruentia
        temperatum blandis leniter crepitaculis tinniebat. cuius incessum mater Paphie, ut eam
        contigue sequebatur, licet pulchris rosea numeris ac libratis passibus moueretur, uix tamen
        poterat imitari. dextra autem quoddam gyris multiplicibus circulatum et miris ductibus
        intertextum uelut clupeum gestitabat, quod quidem suis inuicem complexibus modulatum ex
        illis fidibus circulatis <pb n="[483]"/>omnium modorum concinentiam personabat. laeua autem
        uirginis quamplures ex auro assimulatae paruaeque effigies theatralium uoluptatum religatae
        aeque pendebant. uerum ille orbis non chelys nec barbiton nec tetrachordon apparebat, sed
        ignota rotunditas omnium melodias transcenderat organorum. denique mox ingressa atque
        eiusdem orbis sonuere concentus: cuncta illa, quae dissona suauitas commendarat, uelut
        mutescentia tacuerunt, ipseque tunc Iuppiter caelestesque diui superioris melodiae agnita
        granditate, quae in honorem cuiusdam ignis arcani ac flammae insopibilis fundebatur,
        reueriti intimum patrimumque carmen paululum in uenerationem extramundanae omnes
        intellegentiae surrexerunt. tunc egersimon ineffabile uirgo concludens ad Iouem reuersa
        aliis modulis numerisque uoce etiam associata sic coepit:</p>
      <p xml:id="MARDEN90098">'te nunc astrisonum carmine, Iuppiter,</p>
      <p xml:id="MARDEN90099">quo gemmata poli uoluere sidera</p>
      <p xml:id="MARDEN90100">sueuit lege rata sacra recursio,</p>
      <p xml:id="MARDEN90101">praefandum ueneror, quippe potissimus</p>
      <p xml:id="MARDEN90102">nectis sceptrifero sub diademate</p>
      <p xml:id="MARDEN90103">omnigenum genitor regna mouens deum</p>
      <p xml:id="MARDEN90104">mundum perpetuo dum rotat ambitu</p>
      <p xml:id="MARDEN90105">
        <pb n="[484]"/>mens, quam sidereo sufficis impete.</p>
      <p xml:id="MARDEN90106">te nam flammigeri semina fomitis</p>
      <p xml:id="MARDEN90107">spargentem referunt astra micantia;</p>
      <p xml:id="MARDEN90108">te Phoebea sacro munere lumina,</p>
      <p xml:id="MARDEN90109">terris purpureum dum renouant iubar,</p>
      <p xml:id="MARDEN90110">testata ambrosium splendificant diem;</p>
      <p xml:id="MARDEN90111">Cynthia noctis honos lampade menstrua</p>
      <p xml:id="MARDEN90112">auratis decuit praeuia cornibus;</p>
      <p xml:id="MARDEN90113">sub te plaustrilucis luminat ignibus</p>
      <p xml:id="MARDEN90114">anguis Parrasias disiciens feras.</p>
      <p xml:id="MARDEN90115">sic solidi tenerum corporis abditum</p>
      <p xml:id="MARDEN90116">tellus non prohibens axibus inditur</p>
      <p xml:id="MARDEN90117">alternisque regit et regitur polis;</p>
      <p xml:id="MARDEN90118">sic Nerea freti noscere limitem</p>
      <p xml:id="MARDEN90119">sicque ignem superum lambere pabula,</p>
      <p xml:id="MARDEN90120">ut nullis scateant dissona litibus</p>
      <p xml:id="MARDEN90121">atque ita perpes ament dissita uinculum,</p>
      <p xml:id="MARDEN90122">ut semper metuant foedifragum chaus.</p>
      <p xml:id="MARDEN90123">tu rector superum, tu pater optumus</p>
      <p xml:id="MARDEN90124">complexuque pio sidera colligans</p>
      <p xml:id="MARDEN90125">natos perpetuo corpore uiuidas,</p>
      <p xml:id="MARDEN90126">
        <pb n="[485]"/>salue, nostra cui perficitur chelys,</p>
      <p xml:id="MARDEN90127">bis plenum omnisona cui recinunt mela.</p>
      <p xml:id="MARDEN90128">iam uos uerenda quaeso caeli germina,</p>
      <p xml:id="MARDEN90129">quae multiforme scit ciere barbiton,</p>
      <p xml:id="MARDEN90130">affata nostris ferte corda cantibus,</p>
      <p xml:id="MARDEN90131">miscilla sacrae dum feruntur curiae,</p>
      <p xml:id="MARDEN90132">mulcere uestrum quae uelint consortium.</p>
      <p xml:id="MARDEN90133">iam uos uicissim proque lege numinum</p>
      <p xml:id="MARDEN90134">posthac sonabo disgregato plasmate</p>
      <p xml:id="MARDEN90135">suisque cunctos allubescentes tonis</p>
      <p xml:id="MARDEN90136">deducet, urget atque ciebit locis</p>
      <p xml:id="MARDEN90137">stimulosque rursum lene permulcet melos.</p>
      <p xml:id="MARDEN90138">nunc igitur alma quae senatum lumina</p>
      <p xml:id="MARDEN90139">deum uerendo culminatis uertice,</p>
      <p xml:id="MARDEN90140">bis sena quamuis uos Etrusci numina</p>
      <p xml:id="MARDEN90141">ritus frequentent atque opiment uictimis,</p>
      <p xml:id="MARDEN90142">tamen gemellis quae refulgent cursibus</p>
      <p xml:id="MARDEN90143">natura honoro protulit fastigio</p>
      <p xml:id="MARDEN90144">Phoebea uterque praeferens uocabula:</p>
      <p xml:id="MARDEN90145">
        <pb n="[486]"/>Pallas corusca ac decens Latoie!</p>
      <p xml:id="MARDEN90146">lunare quippe hac uenit consortium,</p>
      <p xml:id="MARDEN90147">Phaethontos ardens scandet axem Delius.</p>
      <p xml:id="MARDEN90148">nunc uos pudici nostra fratres culmina</p>
      <p xml:id="MARDEN90149">precabor ipsa, ne uerendos contrahant</p>
      <p xml:id="MARDEN90150">uultus iugandis quae ferent dis carmina,</p>
      <p xml:id="MARDEN90151">Hymenque nostrum inuehat fastidium;</p>
      <p xml:id="MARDEN90152">psallente plectro concinentur nuptiae,</p>
      <p xml:id="MARDEN90153">fidibusque luxa fescennina prodient.</p>
      <p xml:id="MARDEN90154">iam nunc blanda melos carpe Dione,</p>
      <p xml:id="MARDEN90155">durus quippe rigor cedit amori.</p>
      <p xml:id="MARDEN90156">nouit nam tenerum probare carmen</p>
      <p xml:id="MARDEN90157">ipsum spumigenae salum Cytheres,</p>
      <p xml:id="MARDEN90158">Nerinaque chely mouet Camenam,</p>
      <p xml:id="MARDEN90159">dum conchis Galatea personantes</p>
      <p xml:id="MARDEN90160">nantes fluctigenas chorumque Phorci</p>
      <p xml:id="MARDEN90161">flagrans cura trahit, niualibusque</p>
      <p xml:id="MARDEN90162">inrestinctus aquis triumphat ardor.</p>
      <p xml:id="MARDEN90163">iam nunc blanda roelos carpe Dione,</p>
      <p xml:id="MARDEN90164">durus quippe rigor cedit amori.</p>
      <p xml:id="MARDEN90165">carmen Maenaliae tulere pinus,</p>
      <p xml:id="MARDEN90166">percussaque modis sonat Lycaeis</p>
      <p xml:id="MARDEN90167">
        <pb n="[487]"/>sollers Arcadiae nemus cicuta;</p>
      <p xml:id="MARDEN90168">pernix semiferi puella Panos</p>
      <p xml:id="MARDEN90169">nam uersa in calamos sonat loquaces,</p>
      <p xml:id="MARDEN90170">quam dum forte deus premit labellis,</p>
      <p xml:id="MARDEN90171">suspirat uelut osculis canorem.</p>
      <p xml:id="MARDEN90172">iam nunc blanda melos carpe Dione,</p>
      <p xml:id="MARDEN90173">durus quippe rigor cedit amori.</p>
      <p xml:id="MARDEN90174">puer ipse uersiformis</p>
      <p xml:id="MARDEN90175">fidibus studet Cupido</p>
      <p xml:id="MARDEN90176">arcusque dulcinerues</p>
      <p xml:id="MARDEN90177">roseo ligans ramali</p>
      <p xml:id="MARDEN90178">feriata liquit arma</p>
      <p xml:id="MARDEN90179">calamos parante Musa.</p>
      <p xml:id="MARDEN90180">in carminis leporem</p>
      <p xml:id="MARDEN90181">curam negat sagittis</p>
      <p xml:id="MARDEN90182">tenerumque harundinetum</p>
      <p xml:id="MARDEN90183">nostrum in melos reliquit.</p>
      <p xml:id="MARDEN90184">nunc ergo corda mulcent</p>
      <p xml:id="MARDEN90185">uapor et canor iugati;</p>
      <p xml:id="MARDEN90186">placet ac decet, uicissim</p>
      <p xml:id="MARDEN90187">cantemus atque amemus.</p>
      <p xml:id="MARDEN90188">iam nunc blanda melos carpe Dione,</p>
      <p xml:id="MARDEN90189">durus quippe rigor cedit amori.</p>
      <p xml:id="MARDEN90190">
        <pb n="[488]"/>prudens puella pulchrae</p>
      <p xml:id="MARDEN90191">mater fuit Lacaenae,</p>
      <p xml:id="MARDEN90192">inlecta sed canore</p>
      <p xml:id="MARDEN90193">nescit dolum cauere.</p>
      <p xml:id="MARDEN90194">nam candidus niuosis</p>
      <p xml:id="MARDEN90195">olor inuolutus alis --</p>
      <p xml:id="MARDEN90196">argenteis minorem</p>
      <p xml:id="MARDEN90197">plumis uidens decorem</p>
      <p xml:id="MARDEN90198">nec posse purpuratis</p>
      <p xml:id="MARDEN90199">nimium placere ocellis --</p>
      <p xml:id="MARDEN90200">teneros ciere cantus</p>
      <p xml:id="MARDEN90201">Phaethontiasque Musas</p>
      <p xml:id="MARDEN90202">coepit repente ficta</p>
      <p xml:id="MARDEN90203">fraudem parans senecta,</p>
      <p xml:id="MARDEN90204">sic admouetur ori</p>
      <p xml:id="MARDEN90205">roseumque circumactae</p>
      <p xml:id="MARDEN90206">rapit osculum puellae</p>
      <p xml:id="MARDEN90207">gremioque complicatus</p>
      <p xml:id="MARDEN90208">pretium tulit pudoris.</p>
      <p xml:id="MARDEN90209">iam nunc blanda melos carpe Dione,</p>
      <p xml:id="MARDEN90210">durus quippe rigor cedit amori.</p>
      <p xml:id="MARDEN90211">carmen Latmiadeum</p>
      <p xml:id="MARDEN90212">lucis diua secundae</p>
      <p xml:id="MARDEN90213">sacris praetulit astris;</p>
      <p xml:id="MARDEN90214">antrum quippe secuta</p>
      <p xml:id="MARDEN90215">linquens culmina caeli</p>
      <p xml:id="MARDEN90216">pastoralibus ardens</p>
      <p xml:id="MARDEN90217">palmam dedit cicutis</p>
      <p xml:id="MARDEN90218">pulso et luminis auro</p>
      <p xml:id="MARDEN90219">pandit septa balantum</p>
      <p xml:id="MARDEN90220">sordentique adoperta</p>
      <p xml:id="MARDEN90221">
        <pb n="[489]"/>pratis gaudet amictu.</p>
      <p xml:id="MARDEN90222">ac tunc Cynthia noctu</p>
      <p xml:id="MARDEN90223">pascit monte capellas,</p>
      <p xml:id="MARDEN90224">spectans sidera mundi</p>
      <p xml:id="MARDEN90225">mage percrepat flagello,</p>
      <p xml:id="MARDEN90226">nec curare deorum</p>
      <p xml:id="MARDEN90227">pensa aut ferre susurros</p>
      <p xml:id="MARDEN90228">illex carminis ampli</p>
      <p xml:id="MARDEN90229">aegram cura coegit.</p>
      <p xml:id="MARDEN90230">temnit noctis honorem,</p>
      <p xml:id="MARDEN90231">praefert antra subulci</p>
      <p xml:id="MARDEN90232">rupe et dura quiescit,</p>
      <p xml:id="MARDEN90233">et post regna Tonantis</p>
      <p xml:id="MARDEN90234">stramen dulcius herba est.'</p>
      <p xml:id="MARDEN90235">talibus Harmoniae carminibus oblectati omnes permulsique diui, nec
        minor quippe ex fidibus suauitas quam uocis modulamine resultabat. denique qua industria
        comparatum quibusue assequendum ediscendumque opibus uigil cura repromittat, ut in tam
        dulcem eblanditamque mollitiem intima mentium liquescat affectio. Ioue admirante
        disquiritur. ac tunc uirgo, cum artis praecepta a se expeti examinandae eruditionis
        intentione conspiceret, paulum melicis temperans exhortante quoque Delio Palladeque sic
        coepit:</p>
      <p xml:id="MARDEN90236">
        <pb n="[490]"/>'iam pridem quidem exosa terrigenas et fastidiosa mortalium caeli orbes
        stellantes incutio, in quibus artis praecepta edissertare prohibitum, cum melodiam omnisonis
        conuenientem pulsibus modulorum machinae obeuntis ipsa rapiditas et concinat et agnoscat.
        sed quoniam emersa terris uirgo nuptura uanescentia intercapedinatae prolixitatis obliuia
        iam supero debet uigore discutere, iussa percurram, si prius ingratae mortalitatis commoda
        repetita recenseam.</p>
      <p xml:id="MARDEN90237">dum me quippe germanam gemellamque caelo in illa incogitabilis
        effigientiae genuisset immensitas, sidereae reuolutionis excursus atque ipsa totius molis
        uolumina comitata superos incitosque fulgores modis associans numeros non reliqui. sed cum
        illa monas intellectualisque lucis prima formatio animas fontibus emanantes in terrarum
        habitacula rigaret, moderatrix earum iussa sum demeare. denique numeros cogitabilium
        motionum totiusque uoluntatis impulsus ipsa rerum dispensans congruentiam temperabam, quam
        rem debere mortalibus uniuersis Theophrastus laborauit; Pythagorei etiam <pb n="[491]"
        />docuerunt ferociam animi tibiis aut fidibus mollientes cum corporibus adhaerere nexum
        foedus animarum. membris quoque latentes interserere numeros non contempsi; hoc etiam
        Aristoxenus Pythagorasque testantur. denique benignitate largissima sensim ipsa notionem
        meae obiectationis aperui. nam fides apud Delphos per Deliacam citharam demonstraui; tibiae
        per Tritonidam nostri comitem Marsyamque Lydium sonuerunt; calamos Mariandyni et Aones in
        laudes inflauere caelestium; panduram Aegyptios attemptare permisi ipsisque me pastoralibus
        fistulis uel cantus auium uel arborum crepitus uel susurros fluminum imitantibus non negaui.
        psaltas, chordacistas, sambucos, hydraulas per totum orbem ad commodum humanae humilitatis
        inueni. per me quippe uestrum homines illexere succursum irasque inferas per naenias
        sedauere.</p>
      <p xml:id="MARDEN90238">quid quod bella uictoriaeque undique meis cantibus conquisitae? nam
        Cretes ad citharam dimicabant, Lacedaemonii ad tibias nec ante adgrediebantur fata
        proeliorum, priusquam illis contigerat litare Musis. quid <pb n="[492]"/>Amazones nonne ad
        calamos arma tractabant? quarum una, quae concipiendi studio uenerat, cum Alexandrum
        salutaret, donata tibicine ut magno munere gratulata discessit. Lacedaemonios in Graecia, in
        Italia Sybaritas tibicines ad proelia praeire quis nesciat? tubas non solum sonipedes atque
        bella, sed agonas acuere certamenque membrorum nunc quoque compertum. quid pacis munia nonne
        nostris cantibus celebrata? Graecarum quippe urbium multae ad lyram leges decretaque publica
        recitabant. perturbationibus animorum corporeisque morbis medicabile crebrius carmen
        insonui; nam phreneticos symphonia resanaui, quod Asclepiades quoque medicus imitatus. cum
        consulentibus urbium patribus plebis inconditae uulgus infremeret, seditiones ac censas
        crebrior cantus inhibuit. ebrios iuuenes perindeque improbius petulantes Damon, unus e
        sectatoribus meis, modulorum grauitate perdomuit; quippe tibicini spondeum canere iubens
        temulentae dementiam perturbationis infregit. quid afflictationibus corporeis nonne <pb
          n="[493]"/>assidua medicatione succurri? febrem curabant uulneraque ueteres cantione;
        Asclepiades item tuba surdissimis medebatur; ad affectiones animi tibias Theophrastus
        adhibebat. ischiadas quis nesciat expelli aulica suauitate? Xenocrates organicis modulis
        lymphaticos liberabat. Thaletem Cretensem citharae suauitate compertum morbos ac
        pestilentiam fugauisse. Herophilus aegrorum uenas rhythmorum collatione pensabat. animalium
        uero sensus meis cantibus incunctanter adduci saltem Thracius citharista perdocuit; in quo
        non fabula, sed ueritas gloriam procreauit. unde enim cerui fistulis capiuntur, pisces in
        stagno Alexandriae crepitu detinentur, cycnos Hyperboreos citharae cantus adducit?
        elephantos Indicos organica permulsos detineri uoce compertum, fistulis aues allici
        comprobatum, infantibus crepitacula uagitus abrumpere; fides delphinis amicitiam hominum
        persuaserunt. quid canticis allici disrumpique serpentes, glandem ferunt messesque transire!
        manes cieri lunamque laborare nonne ipsius uetustatis persuasione compertum? in Lydia
        Nympharum insulas dici, quas etiam <pb n="[494]"/>recentior asserentium Varro se uidisse
        testatur, quae in medium stagnum a continenti procedentes cantu tibiarum primo in circulum
        motae dehinc ad litora reuertuntur. in Actiaco litore mare citharam sonat; Megaris saxum ad
        ictum pulsus cuiuscumque fidicinat. possum innumera mortalibus a me collata percurrere, ut
        non me terras fugiendi studio reliquisse, sed ingratae humanitatis ignauiam uiderer iure
        damnasse; sed iam ad artis praecepta desiliam, ut nupturae uirgini promissum munus
        impendam.</p>
      <p xml:id="MARDEN90239">et quoniam Officium meum est bene modulandi sollertia, quae rhythmicis
        et melicis astructionibus continetur, prius de melicis dissertabo. dico quicquid rite
        sonuerit aut tonum esse, aut hemitonium, aut quartam partem toni, quae diesis appellatur.
        uerum tonus est spatium cum legitima quantitate, qui ex duobus sonis diuersis inter se
        inuicem continetur. hemitonium dicitur, quod toni medium tenet; dieseos uero distantiae tres
        sunt: nam prima breuior, quae tetartemoria nominatur ex eo, quod quartam partem toni
        recipiat; enarmonios quoque dicitur propterea, quod enarmonion modulandi genus per hanc
        maxime dimetimur. secunda ab illa major est; nam tritemoria nominatur, quoniam habet partem
        tertiam toni, itemque chromatice appellatur, quod <pb n="[495]"/>chromaticum modulandi genus
        per ipsam funditur; tertia uero habet toni quartam partem ac dimidiam quartae et uocatur
        hemiolia enarmoniae diuisionis, quoniam hemiolii modum complet.</p>
      <p xml:id="MARDEN90240">tonus igitur idem plerumque appellatur et sonus. uerum soni sunt per
        singulos quosque ac per omnes tropos numero XVIII. quorum primus dicitur apud Graecos
        [proslambanomenos], apud Romanos uero [quia eadem uoce nos uti summus Iuppiter statuit] idem
        dicitur adquisitus; secundus [hypate hypaton], hoc est principalis principalium, tertius
        [parhypate hypaton] id est subprincipalis principalium, quartus [hypaton diatonos], id est
        principalium extenta, quintus [hypate meson], id est principalis mediarum, sextus autem
        [parhypate meson], quod est subprincipalis mediarum, septimus [meson diatonos], id est
        mediarum extenta, octauus [mese], hoc est media, nonus [trite synemmenon], id est tertia
        coniunctarum <pb n="[496]"/>decimus [synemmenon diatonos] hoc est coniunctarum extenta,
        undecimus [nete synemmenon], id est ultima coniunctarum, duodecimus [paramesos], hoc est
        prope media, tertius decimus [trite diezeugmenon], id est tertia diuisarum, quartus decimus
        [diezeugmenon diatonos], quod est diuisarum extenta, quintus decimus [nete diezeugmenon], id
        est ultima diuisarum, sextus decimus [trite hyperbolaion], id est tertia excellentium,
        septimus decimus [hyperbolaion diatonos], hoc est excellentium extenta, octauus decimus
        [nete hyperbolaion], id est ultima excellentium.</p>
      <p xml:id="MARDEN90241">hi sunt igitur soni, qui modulationem apte et cum ratione componunt.
        constat autem omnis modulatio ex grauitate soni uel acumine. grauitas dicitur quae soni
        quadam remissione mollescit, acumen uero, quod in aciem tenuatam gracilis et erectae
        modulationis extenditur.</p>
      <p xml:id="MARDEN90242">ex supra dictis itaque sonis, qui et singulis et omnibus tropis rite
        conueniunt, symphoniae tres sunt, quarum prima est diatessaron, quae latine appellatur <pb
          n="[497]"/>ex quattuor, et recipit sonos quattuor, spatia tria, productiones duas et
        dimidiam, nam [sonum id est] tonum productionem uocaui, est autem hemitoniorum quinque, quae
        ad productiones plenas et integras mediatenus ualent, dieseon decem, dieseos uero
        interpretatio est, sicut supra dixi, quarta pars toni. sed haec symphonia est in epitriti
        ratione; epitritus autem dicitur, qui et numerum ternarium habet et trium tertiam, quod est
        unus, ut sunt IIII ad III. alia symphonia quinaria est et dicitur diapente atque constat
        sonis quinque, qui inter se quattuor spatiis diuiduntur; productiones habet tres mediamque
        praecidit, hoc est tonos tres ac medium, hemitonia septem, diesisque quattuordecim, atque
        hemiolii possidet rationem, quae forma et eundem numerum circa collata detinet et eius
        medium, ut sunt tria ad duo. tertia diapason, quae ex omnibus dicitur, octo sonos recipit,
        spatia septem, productiones sex, hemitonia duodecim, diesis uiginti quattuor atque constat
        ex ratione diplasia, hoc est dupli.</p>
      <p xml:id="MARDEN90243">tropi uero sunt quindecim, sed principales quinque, <pb n="[498]"
        />quibus bini tropi cohaerent: id est Lydius, cui adhaerent [hypolydios] et [hyperlydios],
        secundus Iastius, cui sociatur [hypoiastios] et [hyperiastios], item Aeolius cum
        [hypoaiolio] et [hyperaiolio], quartus Phrygius cum duobus [hypophrygio] et [hyperphrygio],
        quintus Dorius cum [hypodorio] et [hyperdorio]. uerum inter hos tropos est quaedam amica
        concordia, qua sibi inuicem germani sunt, ut inter [hypodorion] et [hypophrygion], et item
        inter [hypoiastion] et [hypoaiolion], item conueniens aptaque responsio inter [hypophrygion]
        et [hypolydion] qui tantum duplices copulantur. mediae uero grauiorum troporum his, qui
        acutiores sunt, [proslambanomenai] fiunt. uerum tropi <pb n="[499]"/>singuli quoque
        tetrachorda faciunt quina. tetrachordum autem est affectio quaedam sonorum quattuor per
        ordinem compositorum, quorum extremi sibi debeant conuenire; sed haec posterius; nunc ad
        inchoamentorum ratum ordinem redeamus. praedicta enim ideo prima dicta sunt, ut altius
        teneretur res.</p>
      <p xml:id="MARDEN90244">primo quippe cum Lasus ex urbe Hermionea uir mortalibus diuulgaret me,
        tria tantum mei genera putabantur: [hulikon, apergastikon, exangeltikon], quod etiam
        [hermeneutikon] dicitur. et [hulikon] est, quod ex perseuerantibus et similibus consonabat,
        id est sono, numeris atque uerbis. sed quae ex his ad melos pertinent, harmonica dicuntur;
        quae ad numeros, rhythmica; quae ad uerba, metrica. [apergastikon] est quidam materiae <pb
          n="[500]"/>tractatus efficiens exercitium eius; cuius tres itidem partes, id est
        [melopoiia, lepsis, ploke]. [exangeltikon] autem ad expositionem pertinere uidetur et habet
        partes tres: [organikon, odikon, hypokritikon], quae interius rerum ordo disponet. nunc de
        prima uoce uelut de sonitus totius parente dicemus.</p>
      <p xml:id="MARDEN90245">omnis uox in duo genera diuiditur, continuum atque diuisum. continuum
        est uelut iuge colloquium, diuisum, quod in modulatione seruamus; est et medium, quod in
        utroque permixtum ac neque alterius continuum modum seruat nec alterius frequenti diuisione
        praeciditur, quo pronuntiandi modo carmina cuncta recitantur. horum illa, quam in diuisas
        partes certasque deducimus, diastematica nominatur et ei parti, quae harmonica uocatur,
        aptanda est.</p>
      <p xml:id="MARDEN90246">quae quidem harmonica habet partes disputationis septem: primam de
        sonis, secundam de spatiis, tertiam de systematis, quartam de genere, quintam de tonis,
        sextam de commutationibus, septimam de modulatione, quam melopoeiam uocamus. ac prius de
        sonis, ubi <pb n="[501]"/>artis est elementum. sonus quippe tanti apud nos loci est, quanti
        in geometricis signum, in arithmeticis singulum. phthongos sonos dicimus; uerum phthongus
        dicitur uocis modulatae particula una intentione producta est autem intentio, quam dicimus
        tasin, qua uox consistit ac perseuerat sonus. phthongos uel speciatim uel generaliter
        appellatur; sed generaliter ipsum uocabulum; specialiter [idiaitata] Graia uoce perhibetur.
        ut si quemadmodum nobis scribendum sit, cogitemus, ita haec uirtus phthongi docet, quid uel
        acuminis exeramus uel lenius remittamus. uerum ex istis alia faciunt, alia patiuntur;
        faciunt intentio uel remissio, patiuntur acumen et grauitas. productio autem est--hoc est
        epitasis--uocis commotio a loco grauiore in acutum <pb n="[502]"/>locum, anesis uero contra;
        nam ab acuminis culmine in graue quiddam seriumque descendit. fit autem soni grauitas, cum
        ex intimo quidam spiritus trahitur, acumen uero ex superficie oris emittitur. sunt igitur
        innumerabiles soni, sed specialiter per singulos tropos uiginti octo tantum poterunt
        conuenire, quorum nomina superius memoraui. quorum prior est adquisitus, qui ideo tali
        nomine nuncupatur, quoniam eorum, quae tetrachorda nominantur, nulli omnino consentit, sed
        extrinsecus uelut adquisitus accedit propter consortium mediae, cui concinere consueuit qui
        adquisitus uno tono a principali principalium separatur, quae principalis principalium, quia
        prima in tetrachordo collocatur, quasi cuiusdam rectoris nomen accepit; subprincipalis
        denique dicitur, quae principali subiecta coniungitur. principalium uero: [enarmonios] et
        [chromatike]--quam nos uix forsan recte colorabilem memoramus, et ideo hoc nomen accepit,
        quia inter principales colores, album tetrumque, quicquid interiacens inuenitur, colorabile
        Graia significatione perhibetur--ergo enarmonios, chromatice itemque diatonos, quam extentam
        dicimus, indicia sunt generum <pb n="[503]"/>modulandi; multiplex quippe tetrachordorum
        ratio sic formatur. principalis autem mediarum, quia prima est medii tetrachordi, ideo id
        nomen accepit; cui subnexa subprincipalis mediarum esse dicitur; denique reliquae tres
        superioribus simili usu oboedient. dictum uero hoc tetrachordum mediarum, quia in medio
        locatum est inter principalium tetrachordum et tetrachordum coniunctarum. post supradictas
        autem quae sequitur, media nominatur; quae ideo media dicitur, quia tam grauis modi finis
        est quam in tropis omnibus futuri acuminis caput, atque ipsius quodammodo uinculo tam grauis
        modulatio quam acuta conectitur, ut in Lydio modo, ubi rectum iota nota est. uerum post
        mediam extendenti hemitonium coniunctarum erit tertia, quae in eodem modo, id est Lydio,
        lambda supinum pro nota habebit. post hanc illae chordae, quae a nobis superius expressae
        sunt, tres sequentur: [enarmonios, chromatike] et [diatonos], quae et [paranete] dicitur,
        quam latine paene ultimam <pb n="[504]"/>perhibemus, post quam ultima sociatur, quae ideo
        dicta est coniunctarum ultima, quia in hoc tetrachordo finem tenet. omne autem tetrachordum
        coniunctarum ideo dictum, quia mediae ipsi, quae perfectam symphoniam prima compleuit,
        adiungitur, ac producente media sequentem tonum ille qui sequitur sonus [paramesos]
        nominatur, quod hunc satis proximum sonus adiunctae modulationis offendat. dehinc diuisarum
        tertia, quae plenum systema diapason finit, unde diuisarum tertia perhibetur; post hanc soni
        ceteri consequuntur. tetrachordum uero diuisarum ideo hoc nomen accepit, quia uno et dimidio
        tono a mediae fine diuellitur. post hoc tetrachordum excellentium collocatur, quod ideo
        excellens nomen accepit, quia in singulis tropis in omne acumen erigitur, in singulis
        modulationibus fastigiatur.</p>
      <p xml:id="MARDEN90247">horum igitur sonorum, id est [phthongon] sunt alii, quos consistere et
        perseuerare necesse est, alii uero sunt uagi; denique alii [barupuknoi], alii [mesopuknoi],
        alii <pb n="[505]"/>[oxupuknoi], alii [apuknoi] perhibentur. spissum uero dicitur trium
        sonorum compositiua quaedam qualitas. [barupuknoi] autem sunt, qui uelut regiones primas
        spissi retentant, [mesopuknoi] uero, qui media possident, [oxupuknoi], qui ultima tenent,
        [apuknoi] qui in positione sonorum trium, qui sunt spissi, nullo genere aut lege iunguntur.
        stantes autem perseuerantesque dicuntur uel [apuknoi] uel [barupuknoi], qui ueluti quandam
        speciem et formam sibi principalium uindicabunt; ideo autem a quibusdam statarii nominantur,
        quia diuersas extensiones recipere non possunt. alii autem uagi et errantes habentur, quia
        interdum largiora, interdum minora spatia receperunt; sed ex his alii [parhypatoeideis],
        alii [lichanoeideis] uocantur. uerum primi ideo sic dicuntur, quod statim principalibus
        prioribus subnectantur. [lichanoeideis] dicuntur a digito, qui minister artis ad cantus
        singulos mouet, est autem primus a pollice. hi uero alii sibi inuicem congruunt, alii
        discrepant et resultant. sed illi [sumphonoi], quia sibi inuicem coniunguntur, [diaphonoi]
          <pb n="[506]"/>autem, id est dissentientes, sunt qui cum percussi fuerint, inuicem
        discrepant, [homophonoi], qui uocis quidem aliam significationem gerunt, eundem tamen
        impetum seruant. sunt autem et aliae sonorum diuersitates: et prima quidem per intentionem,
        ut aut acumine aut grauitate dissentiat; secunda per spatiorum perceptionem, cum uni aut
        plurimis coniungitur spatiis; tertia per coniunctionem systematis, quod aut unum aut plura
        recipit, ... et [quod] secundum morem dicitur, id est [kata ethos] alium quippe morem acuta
        significant, alium grauiora.</p>
      <p xml:id="MARDEN90248">nunc iam de diastematis disserendum. diastema est uocis spatium, quod
        acuta et grauiore includitur. sed in diastematis alia breuiora illa, quae sunt in diesi
        enarmonia; maiora uero sunt, quae per singulos tropos bis ex omnibus faciunt, quo nihil
        maius in tropis possumus inuenire. atque in spatiis alia sunt composita, alia disiuncta
        atque asyntheta. et incomposita sunt, quae <pb n="[507]"/>per ordinem currunt, [in]composita
        autem, quae ex diuersis sibi inuicem copulantur. item alia logica, alia aloga memorantur. ac
        rationabilia illa sunt, quorum consensus possumus praestare proportionem, irrationabilia,
        quibus non subest ratio; item alia conuenientia, alia discrepantia, tuncque alia enarmonia,
        alia chromatica, alia diatonica, item alia artia, alia perissa. sed prima aequalia, secunda
        excurrentia memorabo. uerum aequalia sunt, quae in aequas partes poterunt separari, ut tonus
        in duo hemitonia; perissa autem, quae in tria hemitonia discernuntur. deinde alia diastemata
        spissa, alia rariora. spissa sunt, quae per diesis colliguntur; rariora, quae tonis; et in
        his alia sibi congruunt, alia discrepant; sed discrepantium nimia multitudo. conueuenientia
        uero per singulos tropos sex sunt, id est [dia tessaron], quod de quattuor dicimus, [dia
        pente] quod de quinque, dehinc [dia pason], quod ex omnibus concinet; illud etiam, quod ex
        omnibus et ex quattuor constat, uel ex omnibus et ex quinque, uel bis ex omnibus, <pb
          n="[508]"/>quod [dis dia pason] dicitur. sed illud quod [dia tessaron], hoc est ex
        quattuor, dicitur, recipit sonos quattuor, spatia tria, tonos duo semis, hemitonia quinque,
        diesis uero decem et est in epitriti ratione, ut sunt IIII ad III. [dia pente], quod ex
        quinque est, sonos recipit quinque, spatia quattuor, tonos tres semis, hemitonia VII, diesis
        XIIII et est in hemiolia ratione, quod sunt III ad II. [dia pason] autem sonos habet octo,
        spatia septem, tonos sex, hemitonia geminat, diesis quadruplicat atque in diplasia ratione
        uersatur, quae est unum ad duo. quod uero ex omnibus et ex quattuor dicitur, sonorum est
        undecim, spatiorum decem, tonos habet octo semis, hemitonia duplicat, diesisque praedicta
        ratione multiplicat et est in diplasiepidimoiri regula, ut sunt VIII ad III. quod uero ex
        omnibus et quinque constat, recipit sonos duodecim, spatia undecim, tonos nouem semis;
        hemitonia geminantur, diesis tetraplantur, et est in triplasia ratione, ut sunt quattuor ad
        duodecim. quod uero [dis dia pason] dicitur, habet sonos XV, spatia bis septena, <pb
          n="[509]"/>tonos decem ac duo, hemitonia duplicata, diesis XLVIII atque est in tetraplasia
        ratione, ut sunt XII ad III. est autem tonus in epogdoi ratione, ubique diesin enarmonion
        debemus accipere, quae est in quarta particulatione.</p>
      <p xml:id="MARDEN90249">nunc quid sit systema perhibendum. systema est magnitudo. uocis ex
        multis modis constans, quod licet multa diuisionum genera recipiat, tamen quia eadem et in
        diastematis memoraui, praetereo. sunt autem absoluta et perfecta systemata numero octo: et
        primum est, quod ab adquisito, quem [proslambanomenon] dicimus, ad mediam, quam [mesen]
        diximus, omne conficitur; secundum, quod a principali principalium in [parameson] usque
        tenditur; tertium, quod a subprincipali principalium in diuisarum tertiam iungitur; quartum,
        quod ab extenta principalium usque in diuisarum diatonum profertur; quintum, quod a
        principali mediarum in neten diuisarum usque progreditur; sextum, quod a subprincipali
        mediarum in tertiam excellentium trahitur; septimum, quod a mediarum extenta in excellentium
        diatonon excurrit; octauum, quod a media in ultimam excellentium ducitur.</p>
      <p xml:id="MARDEN90250">
        <pb n="[510]"/>quibus excursis genera tetrachordorum modulandique discurram. [tetrachordum]
        genus est chordarum IIII cum certa qualitate diuisio. genera modulandi sunt tria: [harmonia,
        chroma, diatonon]. et harmonia quidem dicitur, quod pluribus spatiis et angustioribus
        proportionibus separatur, diatonon uero, quod tonis copiosum; chroma, quod de hemitoniis
        componitur. sicut enim quod inter album nigrumque est color dicitur, ita hoc chroma, quia
        inter utrumque est, nominatur. et harmonia quidem cum ab immutabilibus sonis cingitur,
        modulationi oboediet in acumen per diesin et diesin et ditonon incompositum; in grauem uero
        sonum e contrario modulatio tota submittitur. chroma autem hoc modo ... melos accipit: per
        hemitonium et hemitonium et tria hemitonia, quae incomposita prouenient; in grauem <pb
          n="[511]"/>uero ex diuerso recurret. at uero diatonum ipsis contentum sonis in acumen
        quidem ita accipiet modulationem, ut per hemitonium et tonum et tonum modum integrum
        compleat. at uero grauiorem per contrarium ordinem persequetur; sed nunc maxime diatono
        utimur. sed horum alia modulamur per [agogen], alia per [ploken]. per [agogen] est, cum per
        ordinem sonus sequitur; [ploke] autem dicitur, cum diuersa sociamus. exhinc in modulando
        alia [eutheia] dicitur, quod est recta; alia [anakamptousa], quod est reuertens; alia
        [peripheres], hoc est circumstans. [eutheia] est, quae a graui in acumen erigitur,
        [anakamptousa], quae e contrario deficit, [peripheres], quae ad utramque aut commodatur aut
        seruit. sed cum tetrachordorum, quos quadrifidos appellamus, diuisiones innumerabiles sint,
        sex sunt notae: enarmonii una; chromatis tres, quarum prima quae mollis ac soluta, secunda
        quae hemiolia est, tertia quae est toniaea; [diatonikou] duae, mollis una, altera robusta.
        et modos quidem accipit <pb n="[512]"/>[enarmonion] a [tetartemoriai diesei], id est toni
        parte quarta; illud uero, quod mollius diximus, per [tritemorian diesin] copulatur; ipsum
        uero [chroma hemiolion] fit ab [hemioliai deisei] eius, quae sit enarmonii.</p>
      <p xml:id="MARDEN90251">sed nunc de tonis. tonus est spatii magnitudo, qui ideo tonus dictus,
        quia per hoc spatium ante omnes prima uox quae fuerit extenditur, hoc est de nota qualibet
        in notam, ut a media in paramesen, ut est in Lydio, si a iota directo in [sigma] zeta et pi
        iacens signa concurrant. uerum quia hemitonia [dieseis]que quid uel quantae qualesue sint
        docui, troporum etiam nomina numerumque monstraui, nunc de tetrachordis eloquemur. nam
        singuli quique tropi tetrachorda quina custodiunt, sicut superius quoque non tacui. uerum
        horum extremos sibi aptandos esse non dubium est. tetrachordum quippe est quattuor sonorum
        in ordinem positorum congruens fidaque concordia. sunt autem tetrachorda principalium,
        mediarum, coniunctarum, separatarum, excellentium. et primum tetrachordon, quod <pb
          n="[513]"/>est grauius, incipit a principalium principali et desinit in principalem
        mediarum ........ uerum principalium et mediarum conexum, quod coniunctarum uocatur, erit
        tetrachordum a media in neten coniunctarum. atque ab his diuisum longeque discretum, quod
        est quartum, diuisarum a submedia in neten separatarum usque coniungitur. quod autem ex
        diuersis coniunctum est in acutiorem sonum et quintum excellentium profertur; sed de
        tetrachordis satis dictum.</p>
      <p xml:id="MARDEN90252">nunc de pentachordis uideamus; ac similiter haec quoque quinque esse
        non dubium est. primum igitur, quod et grauius principalium esse dicimus, quod incipit ab
        adquisito et in principalem mediarum terminatur. sequens in acumen eius modi est et constat
        a principalium extenta in mediarum illam, quae in Lydio iota rectum habet. tertium autem
        coniunctarum est, quod a mediarum extenta in ultimam coniunctarum ducitur. quartum uero,
        quod per diuisionem est, a media in neten diuisarum conecti solet. quintum in acumen
        erigitur atque a diuisarum extenta in neten excellentium terminatur. haec, quae dixi, artis
        nostrae doctissimis <pb n="[514]"/>approbantur; nam non sum nescia asserere quosdam
        pentachorda ab hemitoniis initia posse sortiri, quod est in modulatione diatonica situm, de
        qua superius multa dixi. sane notum atque intimatum. uelim adquisitum in omnibus quidem
        aliis collocari, in his autem, quae non per sonos fiant, in tetrachordis fieri non posse; in
        his enim semper ab hemitoniis principia ducuntur, in aliis autem, quae pentachorda
        nominantur nec tamen modulationi subiciuntur, ut per sonos constare uideatur, apponitur;
        secundum enim in his hemitonium possumus ponere.</p>
      <p xml:id="MARDEN90253">nunc de transitu modulantium. transitus est alienatio uocis in figuram
        alteram soni. fit autem transitus modis quattuor: per genus, ut ab enarmonio aut in chroma
        aut in diatonon; uel per systema, ut a principali principalium si forte in subprincipalem
        aut in aliud forte systematum, aut cum de coniunctis ad diuisas transitum facimus; uel per
        tonum, cum a Lydio uel in Phrygium uel in alium tropum cantilena transducitur; uel per
        modulationem, cum ex alia specie modulandi in aliam desilimus, uel cum a uirili cantilena
        transitus in femineos modos fit.</p>
      <p xml:id="MARDEN90254">
        <pb n="[515]"/>de genere modulandi consequenter edisseram. melopoeia est habitus
        modulationis effectae. melos autem est actus acuti aut grauioris soni. modulatio est soni
        multiplicis expressio. melopoeiae species sunt tres: [hypatoeides, mesoeides, netoeides]. et
        [hypatoeides] est, quae appellatur [tragike], quae per grauiores sonos constat; [mesoeides]
        quae et [dithyrambike] nominatur, quae tonos aequales mediosque custodit; [netoeides], quae
        et [nomike] consueuit uocari, quae plures sonos ex ultimis recipit. sunt etiam aliae
        distantiae, quae et erotica mele dicuntur, ... aliae encomiologica. sed haec aptius
        prioribus subrogantur, nec suas magis poterunt diuisiones afferre. hae autem species etiam
        tropi dicuntur. dissentiunt autem [melopoiiai] ipsae modis pluribus inter se et genere, ut
        alia sit enarmonios, alia chromatice, alia diatonos; specie quoque, quia alia est
        hypatoides, <pb n="[516]"/>alia mesoides, alia netoides; tonis ut Dorio, Lydio uel ceteris.
        tropis ut ...... omnis tamen, qui melos inchoat, prae cunctis systema debet aduertere,
        dehinc sonos miscere atque componere. haec de septem partibus artis nostrae dixisse
        sufficiat.</p>
      <p xml:id="MARDEN90255">nunc rhythmos, hoc est numeros, perstringamus, quoniam ipsam quoque
        nostri portionem esse non dubium est. rhythmus igitur est compositio quaedam ex sensibilibus
        collata temporibus ad aliquem habitum ordinemque conexa. rursum sic definitur: numerus est
        diuersorum modorum ordinata conexio, tempori pro ratione modulationis inseruiens, per id
        quod aut efferenda uox fuerit aut premenda, et qui nos a licentia modulationis ad artem
        disciplinamque constringat. interest tamen inter rhythmum et rhythmizomenon; quippe
        rhythmizomenon materia est numerorum, numerus autem uelut quidam artifex aut species
        modulationis apponitur. omnis igitur numerus triplici ratione discernitur, uisu audituque
        uel tactu. uisu, sicuti sunt ea, quae motu <pb n="[517]"/>corporis colliguntur; auditu, cum
        ad iudicium modulationis intendimus; tactu, ut ex digitis uenarum exploramus indicia; uerum
        nobis attribuitur maxime in auditu uisuque. sed rhythmice est ars omnis in numeris, quae
        numeros quosdam propriae conuersionis accipiat flexusque legitimos sortiatur. est quoque
        distantia inter rhythmum metrumque non parua sicut posterius memorabo. sed quia uisus
        auditusque numero dictus accedere, hi quoque in tria itidem genera diuidentur: in corporis
        motum, in sonorum modulandique rationem atque in uerba, quae apta modis ratio colligarit,
        quae cuncta socia perfectam faciunt cantilenam. dividitur sane numerus in oratione per
        syllabas, in modulatione per arsin ac thesin; in gestu figuris determinatis schematisque
        completur.</p>
      <p xml:id="MARDEN90256">uerum numeri genera sunt septem: primum de temporibus; secundum de
        enumeratione temporum, quae in numerum cadere possunt, quae rhythmoide, id est <pb n="[518]"
        />similia numeris, iudicantur quaeque tribus uocabulis discernuntur, hoc est enrhythmon,
        arrhythmon, rhythmoides; tertium de pedibus; quartum de eorum genere; quintum est, quod
        agogen rhythmicam nominamus, id est quo genere numerus modique ducantur; sextum de
        conuersionibus; ultimum rhythmopoeia, id est quemadmodum procreatio numeri possit
        effingi.</p>
      <p xml:id="MARDEN90257">primum igitur tempus est, quod in morem atomi nec partes nec momenta
        recisionis admittit, ut est in geometricis punctum, in arithmeticis monas [id est singularis
        quaedam ac se ipsa natura contenta.] sed [numerus] in uerbis per syllabam, in modulatione
        per sonum aut spatium quod fuerit singulare, in gestu per incipientem corporis motum, quod
        schema diximus, inuenitur. atque hoc erit breuissimum tempus, quod insecabile memoraui.
        compositum uero, quod potest diuidi et quod a primo aut duplum est aut triplum aut
        quadruplum; eatenus enim tempus omne numeri proferetur. atque ei finis est, qui plene
        rationis est terminus, atque in hoc numerus toni similis inuenitur; ut enim ille per
        quattuor species, hoc est diesis, diuiditur, hic etiam quaternaria temporum modulatione
        concluditur.</p>
      <p xml:id="MARDEN90258">sed eorum temporum, quae ad numeros copulantur, alia sunt, quae
        enrhythma tempora nominantur, alia <pb n="[519]"/>quae arrhythma, tertia quae rhythmoide
        perhibentur. et enrhythma quidem sunt, quae ratione certa ordinem seruant, ut in duplici uel
        hemiolio uel in aliis, quae alia ratione iunguntur. arrhythma sunt, quae sibi nulla omnino
        lege consentiunt ac sine certa ratione coniuncta sunt. rhythmoide uero in aliis numerum
        seruant in aliisque despiciunt. quorum temporum alia [strongula], hoc est rotunda,
        perhibentur, alia [periplea]. et rotunda sunt, quae procliuius et facilius quam gradus
        quidam atque ordo legitimus expetit praecipitantur, [periplea] uero, quae amplius quam decet
        moras compositae modulationis innectunt seque ipsa tardiore pronuntiatione suspendunt. sed
        temporum alia simplicia sunt alia multiplicia, quae podica etiam perhibentur.</p>
      <p xml:id="MARDEN90259">pes uero est numeri prima progressio per legitimos et necessarios
        sonos iuncta, cuius partes duae sunt, arsis et thesis. arsis est elatio, thesis depositio
        uocis ac remissio. sed pedum differentiae sunt septem: per <pb n="[520]"/>magnitudinem, cum
        alios simplices, alios compositos pedes ponimus; et simplices quidem, ut est pyrrhichius,
        compositi uero, ut sunt paeones uel eorum pares epitriti. et simplices quidem dicuntur, qui
        temporibus diuiduntur, compositi autem, qui in pedes etiam resoluuntur ...... alios uero
        [alogous], hoc est irrationabiles, nominamus, quorum[que] ratio nulla praestatur, sed
        incondita quaedam compositio profertur. alia deinde differentia est [quae] per diuisionem,
        quaquaeritur, qualis exsistit, hoc est [poia] cum uarie et multipliciter ea, quae conexa
        fuerint, diuiduntur, atque [illa quia] simplices pedes esse possunt multiplices. [nominamus]
        alia est per figuram, quae per diuisionem fieri consueuit; septima, quae per oppositionem
        fit, id est cum duobus pedibus acceptis unus habet prolixius tempus, quod praecedit ex
        ordine; illud autem tempus, quod insequitur, angustius; uel cum per contrarium ordinem
        tempora praedicta uertuntur.</p>
      <p xml:id="MARDEN90260">rhythmica uero genera sunt tria, quae alias dactylica, <pb n="[521]"
        />iambica, paeonica nominantur, alias aequalia, hemiolia, duplicia; denique etiam epitritus
        sociatur, etenim unus semper, cum sibi fuerit aptatus, ut aequalitas conuenit. duplex uero
        qui fuerit ad singularem, geminam rationem tam syllabarum quam temporum seruat, tria uero ad
        duo numerus hemiolius est. quattuor uero ad tria epitriti modum facit. sed quae aequalia
        diximus, eadem dactylica esse dicemus. denique in dactylico genere signa aequali sibi iure
        nectuntur: unum ad alterum uel ad numerum geminum duo uelut forte aequalitas numerosa
        decurret. sequitur iambicum genus, quod diplasion superius expressi, in quo pedum signa
        duplicem rationem ad inuicem seruant, siue unus ad duo, siue ad quattuor gemini, uel
        quicquid ad duplum currit. hemiolium sane, quod paeonicum memoratum, tunc est, cum pedum
        signa hemiolii rationem iusque sectantur, ut ad duo III sunt. accidit autem etiam in
        epitriti ratione saepe numerus, cum pes in eo accipitur, qui sit ut ad III quattuor; sed iam
        ad ordinem recurramus.</p>
      <p xml:id="MARDEN90261">aequale est igitur numeri genus, quod a disemo usque <pb n="[522]"/>in
        sedecim pedes procedit. disemus autem appellatur pes, qui per arsin et thesin primus
        constare dicitur, ut est leo. duplum uero incipit a trisemo, XVIII autem syllabas in finem
        usque perducet. hemiolium sane a pentasemo ducit exordium, impletur autem in XXV numero.
        epitritus ab heptasemo principium facit, XIIII similibus idem ponens, cuius difficilis est
        usus. atque hos quidem omnes numerorum ordines ideo memorauimus, ut singulorum leges per
        uniuersa seruentur.</p>
      <p xml:id="MARDEN90262">sed numerorum alii sunt compositi, alii incompositi, alii permixti. et
        compositi ex duobus generibus uel pluribus cohaeserunt; incompositi, qui uno pedum genere
        consistunt, ut sunt tetrasemi; mixti uero, qui aliquando in tempora, aliquando in numeros
        resoluuntur, ut in hexasemo numero accipere debemus. at uero eorum, qui compositi esse
        dicuntur, alii per copulas, alii uero per periodum colligantur. etenim syzygia, id est
        copula, duorum pedum in unum est ascripta conexio, qui [in] dissimiles sibi positi esse
        uidentur. periodos sane est <pb n="[523]"/>pedum compositio plurimorum, quique dissimiles
        sibi pariter sociantur. dissimilitudinum sane differentiae tres erunt: per magnitudinem, per
        genus, per oppositionem; per magnitudinem, cum ex disemo uel tetrasemo componitur numerus;
        per genus, cum diplasium aut hemiolium simul iungimus, uel quod ex pluribus aequaliter
        copulatur; per oppositionem, id est per antithesin, cum aut primos disemos ponimus
        insequentibus longe potioribus, aut tetrasemos disemis insequentibus applicamus. uerum notum
        esse conueniet unum etiam pedem posse sufficere ad complendam periodon, si solus ceteris
        inaequalis inseritur.</p>
      <p xml:id="MARDEN90263">sed eorum, quae in pedem recidunt, dactylicum genus primum est, in quo
        genere pedes incompositi uocabuntur, qui numero sunt VI: id est proceleusmaticus minor et
        maior, [dactylus], anapaestus minor et maior, spondeus simplex et spondeus maior. ac
        proceleusmaticus quidem est, qui et positionem breuem <pb n="[524]"/>et elationem breuem
        retinet; utetur autem hic idem tetrasemo frequentius. namque et disemus hic, id est qui
        duobus temporibus impletur, proceleusmaticus quidem sed breuior nominatur; ille uero maior
        est, qui ex quattuor breuibus efficitur. at uero breuior, id est disemus, syneches uocatur,
        quia ipsa assiduitas et frequentia comprehendentis se inuicem syllabae nec magnitudinem
        aliquam nec modum diuisae potestatis extendit ideoque eo raro uti decet, ne assiduitas
        breuis syllabae carmen ipsum, quod cum dignitate aliqua proferri oportet, incidat. in
        permixtione uero aliorum pedum, qui longiores ponuntur, decenter aptatur, ut illorum
        prolixam moram interueniente sua celeritate compenset. quare proceleusmaticus, qui ad
        numeros aptatur, a quadrisemo exordium debet accipere. anapaestus qui uocatur maior accipiet
        elationem [pedis] unius temporis, positionem uero duorum temporum faciet. monochronon quippe
        dicitur tempus, etiam cum longa ponitur, quae longa duo tempora recipere consueuit, uel cum
        tria tempora simul breuia collocantur, uel cum sunt quattuor numero; quae omnia ad
        comparationem longae syllabae computantur. igitur maior anapaestus elationem quidem
        suscipiet, quae monochronos esse dicatur, positionem dichronon habere monstratur. quare
        utriusque temporis, quod in positione fuerit, aequali sibi posito oportet elationis <pb
          n="[525]"/>geminum tempus accipere, ita tamen, ut utroque insequenti tempore par priori
        esse uideatur. quare anapaestus apo mizonos dactylicus a nobis esse dicitur; at uero
        anapaestus, qui ap' elassonos nominatur, ex duabus breuibus, quae in elatione sint, et ex
        una, quae in positione sit, copulatur. simplex uero spondeus erit, qui ex producta tam arsi
        quam thesi subiungitur; maior uero dicitur, qui quaternariam non solum elationem, sed
        positionem etiam uidetur admittere.</p>
      <p xml:id="MARDEN90264">per copulam uero duplices accedunt numeri, quorum alter ex maiore erit
        ionicus, alter est ex minore. atque ille, qui ex maiore procedit, constabit ex spondeo
        simplici uel proceleusmatico, quem disemum esse non dubium est; qui uero ex minore est
        contrarium facit. atque hi quidem in dactylico genere ponentur rhythmi incompositi ac
        compositi, qui octo numero omnes erunt. dactylus igitur est dictus, quia ordinem syllabarum
        consimilem digito hominis informat; anapaestus uero, quia per ordinem redeat sursum;
        pyrrhichius uero, id est proceleusmaticus, quia hic adsiduus uel in certamine uel in ludo
        quodam puerili; spondeus, quia plerumque <pb n="[526]"/>sacrificiis inseruit; ionicus sane
        propter numerorum inaequalem sonum: habet enim duas longas duasque correptas, quo pedum
        carmine multi saepe reprehensi sunt. ac de dactylicis satis.</p>
      <p xml:id="MARDEN90265">nunc iambica memoremus. in quo genere numeri incompositi errant
        quattuor, compositi per copulam duo, at uero per periodum sunt duodecim. qui igitur
        incompositi errant, isti sunt: iambus ex dimidia elatione et positione, quae gemina est;
        trochaeus ex duplici positione et elatione, quae breuis est; orthius uero, qui ex tetrasimi
        elatione [id est arsi] et octasemi positione constabit, ita ut duodecim tempora hic pes
        recepisse uideatur, atque habet propinquitatem aliquam cum iambico pede; quattuor enim
        primis temporibus ad iambum consonat, reliquis octo temporibus adiunctis. dehinc trochaeus,
        qui semanticus dicitur, id est qui e contrario octo primis positionibus constet, reliquis in
        elationibus quattuor breuibus artetur.</p>
      <p xml:id="MARDEN90266">
        <pb n="[527]"/>compositi sane, [sunt] qui per copulam colligantur, sunt [autem] hi: bacchius
        a trochaeo, qui ex trochaeo deducit auspicium, fine autem iambi[ci] terminatur. qui uero
        bacchius est ab iambo, ab iambo principia sortitur atque a contrario his quos diximus
        pedibus aptabitur. per periodum uero est, quod uelut per [se] certam uiam prouenit. in hoc
        genere cum sint duodecim numero, quattuor quidem [per] singulos periodos accipere docetur,
        unum iambum ac tres trochaeos. ac de isdem quattuor, primum quidem qui iambum habere
        monstratur, trochaeus ab iambo denominatur. qui uero rhythmus secundum iambum recipiat, a
        bacchio trochaeus uocabitur. qui uero iambum tertium recipit, bacchius a trochaeo poterit
        nominari. ille uero, qui quartum admittit iambum, appellatur epitritus iambus. eorum uero,
        qui ex uno trochaeo sint et reliquis iambis, primus <pb n="[528]"/>iambus a trochaeo
        appellatur [a doctis]. secundus iambus a bacchio dicitur, aut certe bacchius medius poterit
        nominari; qui uero tertium recipit, bacchius ab iambo nominatur; qui uero quartum recipit
        trochaeum, epitritus trochaeus appellatur. octo uero ..... quattuor de his, quos duodecim
        diximus per periodum, illi esse dicuntur, qui binos trochaeos atque iambos per periodum
        seruant. atque ille qui primos trochaeos recipit, simplex bacchius a trochaeo esse dicetur;
        qui uero secundos trochaeos habebit, simplex bacchius ab iambo nominatur. cum autem trochaei
        medii collocantur, trochaeus medius iure dicetur; cum autem in medio iambi, medius iambus
        uocatur. omnes, uel qui incompositi per periodon uel qui per copulam colligantur, rhythmi
        decem et octo numerati sunt.</p>
      <p xml:id="MARDEN90267">sed iambus dictus est ab eo, quod [iambizein] Graeci <pb n="[529]"
        />detrahere dixerunt, et hoc carmine quibusque ueteres detrahebant; item hoc nomen est ab
        eo, quod uenenum maledicti aut liuoris infundat. trochaeus uero ab eo dictus, quod celerem
        reuersionem faciat ueluti rota. orthius propter honestatem positionis est nominatus.
        semanticus sane quia, cum sit tardior tempore, significationem ipsam productae et remanentis
        cessationis effingit. bacchii uero sunt dicti, quod Bacchicis maxime sonis congruunt, isque
        Bacchius ludus est, qui illis carminibus aptatur.</p>
      <p xml:id="MARDEN90268">in eo uero genere, quod paeonicum nominatur, incompositi duo rhythmi
        esse dicentur. quorum alius paeon [diaguios] appellatur ex longa positione ac breui, et
        longa elatione. alter uero [epibatos] ...... ac duplici positione producta et arsi longiore
        iungitur. hi sunt paeonici generis numeri, quos incompositos esse praediximus. neque uero
        per coniunctionem, [hoc est [suzugian]] neque per periodum in isto genere rhythmus <pb
          n="[530]"/>accedet. inde [diaguios] quidem dictus est, id est quasi duplicia membra
        discernat; [epibatos] autem, quia membris ueluti utens quattuor e duplici arsi et duabus
        diuersis thesibus copulatur.</p>
      <p xml:id="MARDEN90269">uerum haec genera cum permixta fuerint. speciebus numerorum, primae
        species erunt istae, quae dochmiacae nominantur. ex quibus prius quod fuerit, hac lege
        componitur, ut sit ex iambo et paeone, qui [diaguios] uocatur. hunc [diaguion] posteriores
        creticum cognominarunt. secunda est species, quae ex iambo, dactylo et paeone constare
        monstratur. qui autem deducti numeri nominantur, propter assiduum et compositum sonum
        appellari uidentur.</p>
      <p xml:id="MARDEN90270">fiunt autem numeri, qui et prosodiaci uocantur, quorum alii per ternos
        pedes fiunt, pyrrhichio iambo et trochaeo; alii uero quattuor, ut his tribus pedibus iambus
          <pb n="[531]"/>primus aptetur; alii uero ex duabus syzygiis, id est copulis, bacchio et
        ionico apo mizonos constare consuerunt.</p>
      <p xml:id="MARDEN90271">sunt sane, qui etiam irrationabiles esse dicuntur, quos alogos
        uocitamus, quos etiam chorios appellare consueuimus. sunt autem [numero] duo, quorum alter
        diiambi figuram respicit et constat ex elatione, quae longa est, et duabus positionibus; et
        numero quidem est ad dactylicum similis, partibus uero ad numerum ionicum iungitur et
        iambicinum. alius uero est numerus, qui trochaeides nominatur, id est qui figuram quandam
        speciemque trochaei habere uidetur, ex elationibus geminis et longa positione consistens per
        contrarium prioris effectus.</p>
      <p xml:id="MARDEN90272">sunt autem mixti generis VI, id est: creticus, dactylus per iambum,
        dactylus in [anti]bacchium incidens, is qui ueniat ex trochaeo, dactylus per bacchium, qui
        ex iambo manauerit, dactylus per chorium, qui ex iambi <pb n="[532]"/>similitudine exordium
        mutuetur, dactylus per chorium, qui ex similitudine trochaei uideatur expressus. et creticus
        quidem consonans ex trochaei positione et ............. Rhythmopoeia est condicio numeri
        componendi et omnium figurarum plena perfectio. diuiditur haec in eas quas et melopoeia
        partes, quae sunt istae: [[epi]lepsis] id est perceptio, per quam scimus quo quantum numero
        utendum sit. [chresis], id est usus, per quem positiones aut elationes decenter aptamus.
        [mixis], id est permixtio, per quam, cum opportunum fuerit, ex arte miscemus. tropi uero ut
        in melopoeia et in rhythmopoeia tres sunt: systalticos. ..... dicimus et in harmonicis eos
        superius memoraui. numerum autem marem <pb n="[533]"/>esse, melos feminam nouerimus. et enim
        melos materies est, quae sine propria figura censetur, rhythmus autem opere quodam uirilis
        actus tam formam sonis quam uarios praestat effectus.'</p>
      <p xml:id="MARDEN90273">quae cum Harmonia intentis tam diuis quam heroum populis augusta
        quadam suauitate percurreret, ad cantus carminumque dulcedines decenter regressa conticuit.
        tuncque Ioue assurgente diuisque praeambulis coemesin modulata in thalamum quoque uirginis
        magna cunctorum uoluptate peruenit.'</p>
      <p xml:id="MARDEN90274">habes senilem, Martiane, fabulam,</p>
      <p xml:id="MARDEN90275">miscilla lusit quam lucernis flamine</p>
      <p xml:id="MARDEN90276">Satura, Pelasgos dum docere nititur</p>
      <p xml:id="MARDEN90277">artes cathedris uix amicas Atticis,</p>
      <p xml:id="MARDEN90278">sic in nouena decidit uolumina.</p>
      <p xml:id="MARDEN90279">haec quippe loquax docta indoctis aggerans</p>
      <p xml:id="MARDEN90280">fandis tacenda farcinat, immiscuit</p>
      <p xml:id="MARDEN90281">
        <pb n="[534]"/>Musas deosque, disciplinas cyclicas</p>
      <p xml:id="MARDEN90282">garrire agresti cruda finxit plasmate.</p>
      <p xml:id="MARDEN90283">hac ipsa namque rupta conscientia</p>
      <p xml:id="MARDEN90284">turgensque felle ac bili 'multa chlamyde</p>
      <p xml:id="MARDEN90285">prodire doctis approbanda cultibus</p>
      <p xml:id="MARDEN90286">possemque comis utque e Martis curia;</p>
      <p xml:id="MARDEN90287">Felicis' inquit 'sed Capellae flemine</p>
      <p xml:id="MARDEN90288">indocta rabidum quem uidere saecula</p>
      <p xml:id="MARDEN90289">iurgis caninos blateratus pendere,</p>
      <p xml:id="MARDEN90290">* proconsulari uero dantem culmini</p>
      <p xml:id="MARDEN90291">ipsoque dudum bombinat ore flosculo</p>
      <p xml:id="MARDEN90292">* decerptum falce iam canescenti rota,</p>
      <p xml:id="MARDEN90293">beata alumnum urbs Elissae quem uidit</p>
      <p xml:id="MARDEN90294">iugariorum murcidam uiciniam</p>
      <p xml:id="MARDEN90295">paruo obsidentem uixque respersum lucro,</p>
      <p xml:id="MARDEN90296">
        <pb n="[535]"/>nictante cura somnolentum lucibus--</p>
      <p xml:id="MARDEN90297">ab hoc creatum Pegaseum gurgitem</p>
      <p xml:id="MARDEN90298">decente quando possem haurire poculo?'</p>
      <p xml:id="MARDEN90299">testem ergo nostrum quae ueternum prodidit</p>
      <p xml:id="MARDEN90300">secute nugis, nate, ignosce lectitans.</p>
    </body>
  </text>
</TEI>
